<?xml version="1.0" encoding="UTF-8"?>
<?xml-model href="http://www.stoa.org/epidoc/schema/latest/tei-epidoc.rng" schematypens="http://relaxng.org/ns/structure/1.0" encoding='UTF-8'?>
<TEI xmlns="http://www.tei-c.org/ns/1.0">
    <teiHeader xml:lang="eng">
        <fileDesc>
            <titleStmt>
                <title>Ἱππόλυτος</title>
                <title type="sub">Machine readable text</title>
                <author n="Eur.">Euripides</author>
                <editor>Gilbert Murray</editor>
                <sponsor>Perseus Project, Tufts University</sponsor>
                <principal>Gregory Crane</principal>
                <respStmt>
                    <resp>Prepared under the supervision of</resp>
                    <name>Gregory Crane</name>
                    <name>Alison Babeu</name>
                    <name>Lisa Cerrato</name>
                    <name>Bruce Robertson</name>
                </respStmt>
                <funder n="org:Tufts">Tufts University</funder>
            </titleStmt>
            <extent/>
            <publicationStmt>
                <publisher>Trustees of Tufts University</publisher>
                <pubPlace>Medford, MA</pubPlace>
                <authority>Perseus Project</authority>
                <date type="release">2020</date>
            </publicationStmt>
            <sourceDesc>
                <biblStruct>
                    <monogr>
                        <author>Euripides</author>
                        <title xml:lang="lat">Euripidis Fabulae</title>
                        <editor>Gilbert Murray</editor>
                        <imprint>
                            <pubPlace>Oxford</pubPlace>
                            <publisher>Clarendon Press</publisher>
                            <date>1902</date>
                        </imprint>
                        <biblScope unit="volume">1</biblScope>
                    </monogr>
                    <ref target="https://archive.org/details/euripidisfabulae01euriuoft/page/n207">The Internet Archive</ref>
                </biblStruct>
            </sourceDesc>
        </fileDesc>
        
        <encodingDesc>
            <editorialDecl><p>Greek produced via Lace v0.5.10.</p></editorialDecl>
            <refsDecl n="CTS">
                <cRefPattern n="line" matchPattern="(\w+)" replacementPattern="#xpath(/tei:TEI/tei:text/tei:body/tei:div//tei:l[@n='$1'])">
                    <p>This pointer pattern extracts line</p>
                </cRefPattern>
            </refsDecl> 
        </encodingDesc>
        
        <profileDesc>
            <langUsage>
                <language ident="grc">Greek</language>
            </langUsage>
        </profileDesc>
        <revisionDesc>
            <change when="2020-03-13" who="Lisa Cerrato">rescanned Murray via Lace; diff file against perseus version; added to structure</change>
        </revisionDesc>
    </teiHeader>
    
    <text xml:lang="grc">
        <body>
            <div type="edition" xml:lang="grc" n="urn:cts:greekLit:tlg0006.tlg005.perseus-grc2">
                <div type="textpart" subtype="episode">
                    <milestone n="1" unit="card" ed="perseus"/>
                    <l resp="perseus" style="hidden" n="0"/>
                    
<sp><speaker>Ἀφροδίτη</speaker>
<l n="1">Πολλὴ μὲν ἐν βροτοῖσι κοὐκ ἀνώνυμος,</l>
<l>θεὰ κέκλημαι Κύπρις, οὐρανοῦ τ’ ἔσω·</l>
<l>ὅσοι τε Πόντου τερμόνων τ’ Ἀτλαντικῶν</l>
<l>ναίουσιν εἴσω φῶς ὁρῶντες ἡλίου,</l>
<l n="5">τοὺς μὲν σέβοντας τἀμὰ πρεσβεύω κράτη,</l>
<l>σφάλλω δ’ ὅσοι φρονοῦσιν εἰς ἡμᾶς μέγα.</l>
<l>ἔνεστι γὰρ δὴ κἀν θεῶν γένει τόδε·</l>
<l>τιμώμενοι χαίρουσιν ἀνθρώπων ὕπο.</l>
<l>δείξω δὲ μύθων τῶνδ’ ἀλήθειαν τάχα·</l>
<l n="10">ὁ γάρ με Θησέως παῖς, Ἀμαζόνος τόκος,</l>
<l>Ἱππόλυτος, ἁγνοῦ Πιτθέως παιδεύματα,</l>
<l>μόνος πολιτῶν τῆσδε γῆς Τροζηνίας</l>
<l>λέγει κακίστην δαιμόνων πεφυκέναι,</l>
<l>ἀναίνεται δὲ λέκτρα κοὐ ψαύει γάμων·</l>
<l n="15">Φοίβου δ’ ἀδελφὴν  Ἄρτεμιν, Διὸς κόρην,</l>
<l>τιμᾷ, μεγίστην δαιμόνων ἡγούμενος·</l>
<l>χλωρὰν δ’ ἀν’ ὕλην παρθένῳ ξυνὼν ἀεὶ</l>
<l>κυσὶν ταχείαις θῆρας ἐξαιρεῖ χθονός,</l>
<l>μείζω βροτείας προσπεσὼν ὁμιλίας.</l>
<l n="20">τούτοισι μέν νυν οὐ φθονῶ· τί γάρ με δεῖ;</l>
<l>ἃ δ’ εἰς ἔμ’ ἡμάρτηκε, τιμωρήσομαι</l>
<l>Ἱππόλυτον ἐν τῇδ’ ἡμέρᾳ· τὰ πολλὰ δὲ</l>
<l>πάλαι προκόψασ’ — οὐ πόνου πολλοῦ με δεῖ.</l>
<l>ἐλθόντα γάρ νιν Πιτθέως ποτ’ ἐκ δόμων</l>
<l n="25">σεμνῶν ἐς ὄψιν καὶ τέλη μυστηρίων</l>
<l>Πανδίονος γῆν, πατρὸς εὐγενὴς δάμαρ</l>
<l>ἰδοῦσα Φαίδρα καρδίαν κατέσχετο</l>
<l>ἔρωτι δεινῷ τοῖς ἐμοῖς βουλεύμασιν.</l>
<l>καὶ πρὶν μὲν ἐλθεῖν τήνδε γῆν Τροζηνίαν,</l>
<l n="30">πέτραν παρ’ αὐτὴν Παλλάδος, κατόψιον</l>
<l>γῆς τῆσδε, ναὸν Κύπριδος ἐγκαθίσατο,</l>
<l>ἐρῶσ’ ἔρωτ’ ἔκδημον· Ἱππολύτῳ δ’ ἔπι</l>
<l>τὸ λοιπὸν ὠνόμαζ’ ἐνιδρῦσθαι θεάν.</l>
<milestone ed="perseus" n="34" unit="card"/>
<l>ἐπεὶ δὲ Θησεὺς Κεκροπίαν λείπει χθόνα,</l>
<l n="35">μίασμα φεύγων αἵματος Παλλαντιδῶν,</l>
<l>καὶ τήνδε σὺν δάμαρτι ναυστολεῖ χθόνα,</l>
<l>ἐνιαυσίαν ἔκδημον αἰνέσας φυγήν,</l>
<l>ἐνταῦθα δὴ στένουσα κἀκπεπληγμένη</l>
<l>κέντροις ἔρωτος ἡ τάλαιν’ ἀπόλλυται</l>
<l n="40">σιγῇ· ξύνοιδε δ’ οὔτις οἰκετῶν νόσον.</l>
<l>ἀλλ’ οὔτι ταύτῃ τόνδ’ ἔρωτα χρὴ πεσεῖν·</l>
<l>δείξω δὲ †Θησεῖ πρᾶγμα†, κἀκφανήσεται.</l>
<l>καὶ τὸν μὲν ἡμῖν πολέμιον νεανίαν</l>
<l>κτενεῖ πατὴρ ἀραῖσιν, ἃς ὁ πόντιος</l>
<l n="45">ἄναξ Ποσειδῶν ὤπασεν Θησεῖ γέρας,</l>
<l>μηδὲν μάταιον ἐς τρὶς εὔξασθαι θεῷ.</l>
<l>ἣ δ’ εὐκλεὴς μέν, ἀλλ’ ὅμως ἀπόλλυται,</l>
<l>Φαίδρα· τὸ γὰρ τῆσδ’ οὐ προτιμήσω κακὸν</l>
<l>τὸ μὴ οὐ παρασχεῖν τοὺς ἐμοὺς ἐχθροὺς ἐμοὶ</l>
<l n="50">δίκην τοσαύτην ὥστ’ ἐμοὶ καλῶς ἔχειν</l>
<l>ἀλλ’, εἰσορῶ γὰρ τόνδε παῖδα Θησέως</l>
<l>στείχοντα, θήρας μόχθον ἐκλελοιπότα,</l>
<l>Ἱππόλυτον, ἔξω τῶνδε βήσομαι τόπων.</l>
<l>πολὺς δ’ ἅμ’ αὐτῷ προσπόλων ὀπισθόπους</l>
<l n="55">κῶμος λέλακεν, Ἄρτεμιν τιμῶν θεὰν</l>
<l>ὕμνοισιν· οὐ γὰρ οἶδ’ ἀνεῳγμένας πύλας</l>
<l>Ἅιδου, φάος δὲ λοίσθιον βλέπων τόδε.</l></sp>
                    
<milestone ed="perseus" n="58" unit="card"/>

<div type="textpart" subtype="lyric">
<sp><speaker>Ἱππόλυτος</speaker>
    <l n="58">ἕπεσθ’ ἀείδοντες ἕπεσθε</l>
    <l>τὰν Διὸς οὐρανίαν</l>
    <l n="60">Ἄρτεμιν, ᾇ μελόμεσθα.</l></sp>

<sp><speaker>Χορός Κυνηγῶν</speaker>
    <l n="61">πότνια πότνια σεμνοτάτα,</l>
    <l>Ζανὸς γένεθλον,</l>
    <l>χαῖρε, χαῖρέ μοι, ὦ κόρα</l>
    <l n="65">Λατοῦς Ἄρτεμι καὶ Διός,</l>
    <l>καλλίστα πολὺ παρθένων,</l>
    <l>ἃ μέγαν κατ’ οὐρανὸν</l>
    <l>ναίεις εὐπατέρειαν αὐ-</l>
    <l>λάν, Ζηνὸς πολύχρυσον οἶκον.</l>
    <l n="70">χαῖρέ μοι, ὦ καλλίστα καλ-</l>
    <l>λίστα τῶν κατ’  Ὄλυμπον.</l>
    <l>[παρθένων, Ἄρτεμι.]</l></sp></div>
                    
<milestone ed="perseus" n="73" unit="card"/>

<div type="textpart" subtype="dialogue">
<sp><speaker>Ἱππόλυτος</speaker>
    <l n="73">σοὶ τόνδε πλεκτὸν στέφανον ἐξ ἀκηράτου</l>
    <l>λειμῶνος, ὦ δέσποινα, κοσμήσας φέρω,</l>
    <l n="75">ἔνθ’ οὔτε ποιμὴν ἀξιοῖ φέρβειν βοτὰ</l>
    <l>οὔτ’ ἦλθέ πω σίδαρος, ἀλλ’ ἀκήρατον</l>
    <l>μέλισσα λειμῶν’ ἠρινὴ διέρχεται,</l>
    <l>Αἰδὼς δὲ ποταμίαισι κηπεύει δρόσοις·</l>
    <l>ὅσοις διδακτὸν μηδέν, ἀλλ’ ἐν τῇ φύσει</l>
    <l n="80">τὸ σωφρονεῖν εἴληχεν ἐς τὰ πάνθ’ ὁμῶς,</l>
    <l>τούτοις δρέπεσθαι, τοῖς κακοῖσι δ’ οὐ θέμις.</l>
    <l>ἀλλ’, ὦ φίλη δέσποινα, χρυσέας κόμης</l>
    <l>ἀνάδημα δέξαι χειρὸς εὐσεβοῦς ἄπο.</l>
    <l>μόνῳ γάρ ἐστι τοῦτ’ ἐμοὶ γέρας βροτῶν·</l>
    <l n="85">σοὶ καὶ ξύνειμι καὶ λόγοις ἀμείβομαι,</l>
    <l>κλύων μὲν αὐδήν, ὄμμα δ’ οὐχ ὁρῶν τὸ σόν.</l>
    <l>τέλος δὲ κάμψαιμ’ ὥσπερ ἠρξάμην βίου.</l></sp>

<sp><speaker>Θεράπων</speaker>
    <l n="88">ἄναξ — θεοὺς γὰρ δεσπότας καλεῖν χρεών — </l>
    <l>ἆρ’ ἄν τί μου δέξαιο βουλεύσαντος εὖ;</l></sp>

<sp><speaker>Ἱππόλυτος</speaker>
    <l n="90">καὶ κάρτα γ’· ἦ γὰρ οὐ σοφοὶ φαινοίμεθ’ ἄν.</l></sp>

<sp><speaker>Θεράπων</speaker>
    <l n="91">οἶσθ’ οὖν βροτοῖσιν ὃς καθέστηκεν νόμος . . .</l></sp>

<sp><speaker>Ἱππόλυτος</speaker>
    <l n="92">οὐκ οἶδα· τοῦ δὲ καί μ’ ἀνιστορεῖς πέρι;</l></sp>
    
<sp><speaker>Θεράπων</speaker>
    <l n="93">μισεῖν τὸ σεμνὸν καὶ τὸ μὴ πᾶσιν φίλον.</l></sp>

<sp><speaker>Ἱππόλυτος</speaker>
    <l n="94">ὀρθῶς γε· τίς δ’ οὐ σεμνὸς ἀχθεινὸς βροτῶν;</l></sp>    

<sp><speaker>Θεράπων</speaker>
    <l n="95">ἐν δ’ εὐπροσηγόροισιν ἔστι τις χάρις;</l></sp>
    
<sp><speaker>Ἱππόλυτος</speaker>
    <l n="96">πλείστη γε, καὶ κέρδος γε σὺν μόχθῳ βραχεῖ.</l></sp>

<sp><speaker>Θεράπων</speaker>
    <l n="97">ἦ κἀν θεοῖσι ταὐτὸν ἐλπίζεις τόδε;</l></sp>
    
<sp><speaker>Ἱππόλυτος</speaker>
    <l n="98">εἴπερ γε θνητοὶ θεῶν νόμοισι χρώμεθα</l></sp>

<sp><speaker>Θεράπων</speaker>
    <l n="99">πῶς οὖν σὺ σεμνός, δαίμον’ οὐ προσεννέπων  . . .</l></sp>

<sp><speaker>Ἱππόλυτος</speaker>
    <l n="100">τίν’; εὐλαβοῦ δὲ μή τί σου σφαλῇ στόμα.</l></sp>

<sp><speaker>Θεράπων</speaker>
    <l n="101">τήνδ’, ἣ πύλαισι σαῖς ἐφέστηκεν Κύπρις.</l></sp>

<sp><speaker>Ἱππόλυτος</speaker>
    <l n="102">πρόσωθεν αὐτὴν ἁγνὸς ὢν ἀσπάζομαι.</l></sp>

<sp><speaker>Θεράπων</speaker>
    <l n="103">σεμνός γε μέντοι κἀπίσημος ἐν βροτοῖς.</l></sp>

<sp><speaker>Ἱππόλυτος</speaker>
    <l n="104">ἄλλοισιν ἄλλος θεῶν τε κἀνθρώπων μέλει.</l></sp>    

<sp><speaker>Θεράπων</speaker>
    <l n="105">εὐδαιμονοίης νοῦν ἔχων ὅσον σε δεῖ.</l></sp>

<sp><speaker>Ἱππόλυτος</speaker>
    <l n="106">οὐδείς μ’ ἀρέσκει νυκτὶ θαυμαστὸς θεῶν.</l></sp>

<sp><speaker>Θεράπων</speaker>
    <l n="107">τιμαῖσιν, ὦ παῖ, δαιμόνων χρῆσθαι χρεών.</l></sp>

<sp><speaker>Ἱππόλυτος</speaker>
    <l n="108">χωρεῖτ’, ὀπαδοί, καὶ παρελθόντες δόμους</l>
        <l>σίτων μέλεσθε· τερπνὸν ἐκ κυναγίας</l>
        <l n="110">τράπεζα πλήρης· καὶ καταψήχειν χρεὼν</l>
        <l>ἵππους, ὅπως ἂν ἅρμασιν ζεύξας ὕπο</l>
        <l>βορᾶς κορεσθεὶς γυμνάσω τὰ πρόσφορα.</l>
        <l>τὴν σὴν δὲ Κύπριν πόλλ’ ἐγὼ χαίρειν λέγω.</l></sp>

<sp><speaker>Θεράπων</speaker>
    <l n="114">ἡμεῖς δέ — τοὺς νέους γὰρ οὐ μιμητέον,</l>
    <l n="115">φρονοῦντας  οὕτως — ὡς πρέπει δούλοις λέγειν,</l>
    <l>προσευξόμεσθα τοῖσι σοῖς ἀγάλμασιν,</l>
    <l>δέσποινα Κύπρι. χρὴ δὲ συγγνώμην ἔχειν,</l>
    <l>εἴ τίς σ’ ὑφ’ ἥβης σπλάγχνον ἔντονον φέρων</l>
    <l>μάταια βάζει· μὴ δόκει τούτων κλύειν·</l>
    <l n="120">σοφωτέρους γὰρ χρὴ βροτῶν εἶναι θεούς.</l></sp></div>
</div>
                
<milestone ed="perseus" n="121" unit="card"/>

<div type="textpart" subtype="choral">
<div type="textpart" subtype="strophe" n="1">
<sp><speaker>Χορός</speaker>
    <l n="121">Ὠκεανοῦ τις ὕδωρ στάζουσα πέτρα λέγεται,</l>
    <l>βαπτὰν κάλπισι ῥυτὰν πα-</l>
    <l>γὰν προιεῖσα κρημνῶν·</l>
    <l n="125">ὅθι μοί τις ἦν φίλα</l>
    <l>πορφύρεα φάρεα</l>
    <l>ποταμίᾳ δρόσῳ</l>
    <l>τέγγουσα, θερ-</l>
    <l>μᾶς δ’ ἐπὶ νῶτα πέτρας εὐ-</l>
    <l>αλίου κατέβαλλ’· ὅθεν</l>
    <l n="130">μοι πρώτα φάτις ἦλθε δεσποίνας·</l>
</sp></div>
    
<milestone ed="perseus" n="131" unit="card"/>

<div type="textpart" subtype="antistrophe" n="1">
<sp><speaker>Χορός</speaker>
    <l n="131">τειρομέναν νοσερᾷ κοίτᾳ δέμας ἐντὸς ἔχειν</l>
    <l>οἴκων, λεπτὰ δὲ φάρη ξάν-</l>
    <l>θαν κεφαλὰν σκιάζειν·</l>
    <l n="135">τριτάταν δέ νιν κλύω</l>
    <l>τάνδ’ ἀβρωσίᾳ</l>
    <l>στόματος ἁμέραν</l>
    <l>Δάματρος ἀ-</l>
    <l>κτᾶς δέμας ἁγνὸν ἴσχειν, κρυ-</l>
    <l>πτῷ πένθει θανάτου θέλου-</l>
    <l n="140">σαν κέλσαι ποτὶ τέρμα δύστανον.</l>
</sp></div>
    
<milestone ed="perseus" n="141" unit="card"/>

<div type="textpart" subtype="strophe" n="2">
<sp><speaker>Χορός</speaker>
    <l n="141"> — ἦ σὺ γ’ ἔνθεος, ὦ κούρα,</l>
    <l>εἴτ’ ἐκ Πανὸς εἴθ’ Ἑκάτας</l>
    <l>ἢ σεμνῶν Κορυβάντων φοι-</l>
    <l>τᾷς ἢ ματρὸς ὀρείας;</l>
    <l n="145"> — σὺ δ’ ἀμφὶ τὰν πολύθηρον Δί-</l>
    <l>κτυνναν ἀμπλακίαις ἀνίε-</l>
    <l>ρος ἀθύτων πελάνων τρύχῃ;</l>
    <l>φοιτᾷ γὰρ καὶ διὰ λίμνας</l>
    <l>χέρσον θ’ ὑπὲρ πελάγους</l>
    <l n="150">δίναις ἐν νοτίαις ἅλμας.</l>
</sp></div>

    <milestone ed="perseus" n="151" unit="card"/>
    
<div type="textpart" subtype="antistrophe" n="2">
<sp><speaker>Χορός</speaker>
    <l n="151"> — ἢ πόσιν, τὸν Ἐρεχθειδᾶν</l>
    <l>ἀρχαγόν, τὸν εὐπατρίδαν,</l>
    <l>ποιμαίνει τις ἐν οἴκοις κρυ-</l>
    <l>πτὰ κοίτα λεχέων σῶν;</l>
    <l n="155"> — ἢ ναυβάτας τις ἔπλευσεν Κρή-</l>
    <l>τας ἔξορμος ἀνὴρ λιμένα</l>
    <l>τὸν εὐξεινότατον ναύταις,</l>
    <l>φήμαν πέμπων βασιλείᾳ,</l>
    <l>λύπᾳ δ’ ὑπὲρ παθέων</l>
    <l n="160">εὐναία δέδεται ψυχά;</l>
</sp></div>
    
<milestone ed="perseus" n="161" unit="card"/>
    
<div type="textpart" subtype="epode">
<sp><speaker>Χορός</speaker>
    <l n="161"> — φιλεῖ δὲ τᾷ δυστρόπῳ γυναικῶν</l>
    <l>ἁρμονίᾳ κακὰ δύστανος ἀμηχανία συνοικεῖν,</l>
    <l>ὠδινῶν τε καὶ ἀφροσύνας.</l>
    <l n="165">δι’ ἐμᾶς ᾖξέν ποτε νηδύος ἅδ’</l>
    <l>αὔρα. τὰν δ’ εὔλοχον οὐρανίαν</l>
    <l>τόξων μεδέουσαν ἀύτευν</l>
    <l>Ἄρτεμιν, καί μοι πολυζήλωτος αἰεὶ</l>
    <l>σὺν θεοῖσι φοιτᾷ.</l>
</sp></div>
</div>
                
<milestone ed="perseus" n="170" unit="card"/>
                
<div type="textpart" subtype="episode">
<div type="textpart" subtype="anapests">
<sp><speaker>Χορός</speaker>
    <l n="170"> — ἀλλ’ ἥδε τροφὸς γεραιὰ πρὸ θυρῶν</l>
    <l>τήνδε κομίζουσ’ ἔξω μελάθρων·</l>
    <l>[στυγνὸν δ’ ὀφρύων νέφος αὐξάνεται.]</l>
    <l>τί ποτ’ ἔστι μαθεῖν ἔραται ψυχή,</l>
    <l>τί δεδήληται</l>
    <l n="175">δέμας ἀλλόχροον βασιλείας.</l></sp>

<sp><speaker>Τροφός</speaker>
    <l n="176">ὦ κακὰ θνητῶν στυγεραί τε νόσοι.</l>
    <l>τί σ’ ἐγὼ δράσω; τί δὲ μὴ δράσω;</l>
    <l>τόδε σοι φέγγος λαμπρόν, ὅδ’ αἰθήρ·</l>
    <l>ἔξω δὲ δόμων ἤδη νοσερᾶς</l>
    <l n="180">δέμνια κοίτης.</l>
    <l>δεῦρο γὰρ ἐλθεῖν πᾶν ἔπος ἦν σοι·</l>
    <l>τάχα δ’ ἐς θαλάμους σπεύσεις τὸ πάλιν.</l>
    <l>ταχὺ γὰρ σφάλλῃ κοὐδενὶ χαίρεις,</l>
    <l>οὐδέ σ’ ἀρέσκει τὸ παρόν, τὸ δ’ ἀπὸν</l>
    <l n="185">φίλτερον ἡγῇ.</l>
    <l>κρεῖσσον δὲ νοσεῖν ἢ θεραπεύειν·</l>
    <l>τὸ μέν ἐστιν ἁπλοῦν, τῷ δὲ συνάπτει</l>
    <l>λύπη τε φρενῶν χερσίν τε πόνος.</l>
    <l>πᾶς δ’ ὀδυνηρὸς βίος ἀνθρώπων,</l>
    <l n="190">κοὐκ ἔστι πόνων ἀνάπαυσις.</l>
    <l>ἀλλ’ ὅ τι τοῦ ζῆν φίλτερον ἄλλο</l>
    <l>σκότος ἀμπίσχων κρύπτει νεφέλαις.</l>
    <l n="194">τοῦ δ’ ὅ τι τοῦτο στίλβει κατὰ γῆν</l>
    <l n="193">δυσέρωτες δὴ φαινόμεθ’ ὄντες,</l>
    <l n="195">δι’ ἀπειροσύνην ἄλλου βιότου</l>
    <l>κοὐκ ἀπόδειξιν τῶν ὑπὸ γαίας·</l>
    <l>μύθοις δ’ ἄλλως φερόμεσθα.</l></sp>
    
<milestone ed="perseus" n="198" unit="card"/>

<sp><speaker>Φαίδρα</speaker>
    <l n="198">ἄρατέ μου δέμας, ὀρθοῦτε κάρα·</l>
    <l>λέλυμαι μελέων σύνδεσμα φίλων.</l>
    <l n="200">λάβετ’ εὐπήχεις χεῖρας, πρόπολοι.</l>
    <l>βαρύ μοι κεφαλᾶς ἐπίκρανον ἔχειν·</l>
    <l>ἄφελ’, ἀμπέτασον βόστρυχον ὤμοις.</l></sp>

<sp><speaker>Τροφός</speaker>
    <l n="203">θάρσει, τέκνον, καὶ μὴ χαλεπῶς</l>
    <l>μετάβαλλε δέμας.</l>
    <l n="205">ῥᾷον δὲ νόσον μετά θ’ ἡσυχίας</l>
    <l>καὶ γενναίου λήματος οἴσεις·</l>
    <l>μοχθεῖν δὲ βροτοῖσιν ἀνάγκη.</l>
</sp>

<sp><speaker>Φαίδρα</speaker>
    <l n="208">αἰαῖ·</l>
    <l>πῶς ἂν δροσερᾶς ἀπὸ κρηνῖδος</l>
    <l>καθαρῶν ὑδάτων πῶμ’ ἀρυσαίμαν,</l>
    <l n="210">ὑπό τ’ αἰγείροις ἔν τε κομήτῃ</l>
    <l>λειμῶνι κλιθεῖσ’ ἀναπαυσαίμαν;</l>
</sp>

<sp><speaker>Τροφός</speaker>
    <l n="212">ὦ παῖ, τί θροεῖς;</l>
    <l>οὐ μὴ παρ’ ὄχλῳ τάδε γηρύσῃ</l>
    <l>μανίας ἔποχον ῥίπτουσα λόγον;</l></sp>

<sp><speaker>Φαίδρα</speaker>
    <l n="215">πέμπετέ μ’ εἰς ὄρος· εἶμι πρὸς ὕλαν</l>
    <l>καὶ παρὰ πεύκας, ἵνα θηροφόνοι</l>
    <l>στείβουσι κύνες</l>
    <l>βαλιαῖς ἐλάφοις ἐγχριμπτόμεναι·</l>
    <l>πρὸς θεῶν, ἔραμαι κυσὶ θωΰξαι</l>
    <l n="220">καὶ παρὰ χαίταν ξανθὰν ῥῖψαι</l>
    <l>Θεσσαλὸν ὅρπακ’, ἐπίλογχον ἔχουσ’</l>
    <l>ἐν χειρὶ βέλος.</l></sp>

<sp><speaker>Τροφός</speaker>
    <l n="223">τί ποτ’, ὦ τέκνον, τάδε κηραίνεις;</l>
    <l>τί κυνηγεσίων καὶ σοὶ μελέτη;</l>
    <l n="225">τί δὲ κρηναίων νασμῶν ἔρασαι;</l>
    <l>πάρα γὰρ δροσερὰ πύργοις συνεχὴς</l>
    <l>κλιτύς, ὅθεν σοι πῶμα γένοιτ’ ἄν.</l></sp>

<sp><speaker>Φαίδρα</speaker>
    <l n="228">δέσποιν’ ἁλίας  Ἄρτεμι Λίμνας</l>
    <l>καὶ γυμνασίων τῶν ἱπποκρότων,</l>
    <l>εἴθε γενοίμαν ἐν σοῖς δαπέδοις,</l>
    <l>πώλους Ἐνέτας δαμαλιζομένα.</l></sp>

<sp><speaker>Τροφός</speaker>
    <l n="232">τί τόδ’ αὖ παράφρων ἔρριψας ἔπος;</l>
    <l>νῦν δὴ μὲν ὄρος βᾶσ’ ἐπὶ θήρας</l>
    <l>πόθον ἐστέλλου, νῦν δ’ αὖ ψαμάθοις</l>
    <l>ἐπ’ ἀκυμάντοις πώλων ἔρασαι.</l>
    <l>τάδε μαντείας ἄξια πολλῆς,</l>
    <l>ὅστις σε θεῶν ἀνασειράζει</l>
    <l>καὶ παρακόπτει φρένας, ὦ παῖ.</l>
</sp>
    
<milestone ed="perseus" n="239" unit="card"/>

<sp><speaker>Φαίδρα</speaker>
    <l n="239">δύστηνος ἐγώ, τί ποτ’ εἰργασάμην;</l>
    <l>ποῖ παρεπλάγχθην γνώμης ἀγαθῆς;</l>
    <l>ἐμάνην, ἔπεσον δαίμονος ἄτῃ.</l>
    <l>φεῦ φεῦ, τλήμων.</l>
    <l>μαῖα, πάλιν μου κρύψον κεφαλήν,</l>
    <l>αἰδούμεθα γὰρ τὰ λελεγμένα μοι.</l>
    <l>κρύπτε· κατ’ ὄσσων δάκρυ μοι βαίνει,</l>
    <l>καὶ ἐπ’ αἰσχύνην ὄμμα τέτραπται.</l>
    <l>τὸ γὰρ ὀρθοῦσθαι γνώμην ὀδυνᾷ·</l>
    <l>τὸ δὲ μαινόμενον κακόν· ἀλλὰ κρατεῖ</l>
    <l>μὴ γιγνώσκοντ’ ἀπολέσθαι.</l>
</sp>

<sp><speaker>Τροφός</speaker>
    <l n="250">κρύπτω· τὸ δ’ ἐμὸν πότε δὴ θάνατος</l>
    <l>σῶμα καλύψει;</l>
    <l>πολλὰ διδάσκει μ’ ὁ πολὺς βίοτος.</l>
    <l>χρῆν γὰρ μετρίας εἰς ἀλλήλους</l>
    <l>φιλίας θνητοὺς ἀνακίρνασθαι</l>
    <l>καὶ μὴ πρὸς ἄκρον μυελὸν ψυχῆς,</l>
    <l>εὔλυτα δ’ εἶναι στέργηθρα φρενῶν</l>
    <l>ἀπό τ’ ὤσασθαι καὶ ξυντεῖναι.</l>
    <l>τὸ δ’ ὑπὲρ δισσῶν μίαν ὠδίνειν</l>
    <l>ψυχὴν χαλεπὸν βάρος, ὡς κἀγὼ</l>
    <l>τῆσδ’ ὑπεραλγῶ.</l>
    <l>βιότου δ’ ἀτρεκεῖς ἐπιτηδεύσεις</l>
    <l>φασὶ σφάλλειν πλέον ἢ τέρπειν</l>
    <l>τῇ θ’ ὑγιείᾳ μᾶλλον πολεμεῖν.</l>
    <l>οὕτω τὸ λίαν ἧσσον ἐπαινῶ</l>
    <l>τοῦ μηδὲν ἄγαν·</l>
    <l>καὶ ξυμφήσουσι σοφοί μοι.</l>
</sp></div>
    
<milestone ed="perseus" n="267" unit="card"/>

<div type="textpart" subtype="dialogue">
<sp><speaker>Χορός</speaker>
    <l n="267">γύναι γεραιά, βασιλίδος πιστὴ τροφὲ</l>
    <l>Φαίδρας, ὁρῶμεν τάσδε δυστήνους τύχας,</l>
    <l>ἄσημα δ’ ἡμῖν ἥτις ἐστὶν ἡ νόσος·</l>
    <l>σοῦ δ’ ἂν πυθέσθαι καὶ κλύειν βουλοίμεθ’ ἄν.</l>
</sp>

<sp><speaker>Τροφός</speaker>
    <l n="271">οὐκ οἶδ’ ἐλέγχους· οὐ γὰρ ἐννέπειν θέλει.</l>
</sp>

<sp><speaker>Χορός</speaker>
    <l n="272">οὐδ’ ἥτις ἀρχὴ τῶνδε πημάτων ἔφυ;</l>
</sp>

<sp><speaker>Τροφός</speaker>
    <l n="273">ἐς ταὐτὸν ἥκεις· πάντα γὰρ σιγᾷ τάδε.</l>
</sp>

<sp><speaker>Χορός</speaker>
    <l n="274">ὡς ἀσθενεῖ τε καὶ κατέξανται δέμας.</l>
</sp>

<sp><speaker>Τροφός</speaker>
    <l n="275">πῶς δ’ οὔ, τριταίαν γ’ οὖσ’ ἄσιτος ἡμέραν;</l></sp>

<sp><speaker>Χορός</speaker>
    <l n="276">πότερον ὑπ’ ἄτης ἢ θανεῖν πειρωμένη;</l>
</sp>

<sp><speaker>Τροφός</speaker>
   <l n="277">θανεῖν; ἀσιτεῖ γ’ εἰς ἀπόστασιν βίου.</l>
</sp>

<sp><speaker>Χορός</speaker>
    <l n="278">θαυμαστὸν εἶπας, εἰ τάδ’ ἐξαρκεῖ πόσει.</l>
</sp>

<sp><speaker>Τροφός</speaker>
    <l n="279">κρύπτει γὰρ ἥδε πῆμα κοὔ φησιν νοσεῖν.</l></sp>

<sp><speaker>Χορός</speaker>
    <l n="280">ὃ δ’ ἐς πρόσωπον οὐ τεκμαίρεται βλέπων;</l></sp>

<sp><speaker>Τροφός</speaker>
    <l n="281">ἔκδημος ὢν γὰρ τῆσδε τυγχάνει χθονός.</l></sp>

<sp><speaker>Χορός</speaker>
    <l n="282">σὺ δ’ οὐκ ἀνάγκην προσφέρεις, πειρωμένη</l>
    <l>νόσον πυθέσθαι τῆσδε καὶ πλάνον φρενῶν;</l>
</sp>

<sp><speaker>Τροφός</speaker>
    <l n="284">ἐς πάντ’ ἀφῖγμαι κοὐδὲν εἴργασμαι πλέον·</l>
    <l>οὐ μὴν ἀνήσω γ’ οὐδὲ νῦν προθυμίας,</l>
    <l>ὡς ἂν παροῦσα καὶ σύ μοι ξυμμαρτυρῇς</l>
    <l>οἵα πέφυκα δυστυχοῦσι δεσπόταις.</l>
    <l>ἄγ’, ὦ φίλη παῖ, τῶν πάροιθε μὲν λόγων</l>
    <l>λαθώμεθ’ ἄμφω, καὶ σύ θ’ ἡδίων γενοῦ</l>
    <l>στυγνὴν ὀφρὺν λύσασα καὶ γνώμης ὁδόν,</l>
    <l>ἐγώ θ’ ὅπῃ σοι μὴ καλῶς τόθ’ εἱπόμην</l>
    <l>μεθεῖσ’ ἐπ’ ἄλλον εἶμι βελτίω λόγον.</l>
    <l>κεἰ μὲν νοσεῖς τι τῶν ἀπορρήτων κακῶν,</l>
    <l>γυναῖκες αἵδε συγκαθιστάναι νόσον·</l>
    <l>εἰ δ’ ἔκφορός σοι συμφορὰ πρὸς ἄρσενας,</l>
    <l>λέγ’, ὡς ἰατροῖς πρᾶγμα μηνυθῇ τόδε.</l>
    <l>εἶἑν· τί σιγᾷς; οὐκ ἐχρῆν σιγᾶν, τέκνον,</l>
    <l>ἀλλ’ ἤ μ’ ἐλέγχειν, εἴ τι μὴ καλῶς λέγω,</l>
    <l>ἢ τοῖσιν εὖ λεχθεῖσι συγχωρεῖν λόγοις.</l>
    <l>φθέγξαι τι, δεῦρ’ ἄθρησον. — ὦ τάλαιν’ ἐγώ,</l>
    <l>γυναῖκες, ἄλλως τούσδε μοχθοῦμεν πόνους,</l>
    <l>ἴσον δ’ ἄπεσμεν τῷ πρίν· οὔτε γὰρ τότε</l>
    <l>λόγοις ἐτέγγεθ’ ἥδε νῦν τ’ οὐ πείθεται. — </l>
    <l>ἀλλ’ ἴσθι μέντοι — πρὸς τάδ’ αὐθαδεστέρα</l>
    <l>γίγνου  θαλάσσης — εἰ θανῇ, προδοῦσα σοὺς</l>
    <l>παῖδας πατρῴων μὴ μεθέξοντας δόμων,</l>
    <l>μὰ τὴν ἄνασσαν ἱππίαν Ἀμαζόνα,</l>
    <l>ἣ σοῖς τέκνοισι δεσπότην ἐγείνατο</l>
    <l>νόθον φρονοῦντα γνήσι’, οἶσθά νιν καλῶς,</l>
    <l n="310" part="I">Ἱππόλυτον</l>
</sp>

<sp><speaker>Φαίδρα</speaker>
    <l n="310b" part="M">οἴμοι.</l></sp>

<sp><speaker>Τροφός</speaker>
    <l n="310c" part="F">θιγγάνει σέθεν τόδε;</l></sp>

<sp><speaker>Φαίδρα</speaker>
    <l n="311">ἀπώλεσάς με, μαῖα, καί σε πρὸς θεῶν</l>
    <l>τοῦδ’ ἀνδρὸς αὖθις λίσσομαι σιγᾶν πέρι.</l>
</sp>
    
<milestone ed="perseus" n="313" unit="card"/>

<sp><speaker>Τροφός</speaker>
    <l n="313">ὁρᾷς; φρονεῖς μὲν εὖ, φρονοῦσα δ’ οὐ θέλεις</l>
    <l>παῖδάς τ’ ὀνῆσαι καὶ σὸν ἐκσῶσαι βίον.</l>
</sp>

<sp><speaker>Φαίδρα</speaker>
    <l n="315">φιλῶ τέκν’· ἄλλῃ δ’ ἐν τύχῃ χειμάζομαι.</l></sp>

<sp><speaker>Τροφός</speaker>
    <l n="316">ἁγνὰς μέν, ὦ παῖ, χεῖρας αἵματος φορεῖς;</l>
</sp>

<sp><speaker>Φαίδρα</speaker>
    <l n="317">χεῖρες μὲν ἁγναί, φρὴν δ’ ἔχει μίασμά τι.</l>
</sp>

<sp><speaker>Τροφός</speaker>
    <l n="318">μῶν ἐξ ἐπακτοῦ πημονῆς ἐχθρῶν τινος;</l>
</sp>

<sp><speaker>Φαίδρα</speaker>
    <l n="319">φίλος μ’ ἀπόλλυσ’ οὐχ ἑκοῦσαν οὐχ ἑκών.</l>
</sp>

<sp><speaker>Τροφός</speaker>
    <l n="320">Θησεύς τιν’ ἡμάρτηκεν ἐς σ’ ἁμαρτίαν;</l></sp>

<sp><speaker>Φαίδρα</speaker>
    <l n="321">μὴ δρῶσ’ ἔγωγ’ ἐκεῖνον ὀφθείην κακῶς.</l>
 </sp>

<sp><speaker>Τροφός</speaker>
    <l n="322">τί γὰρ τὸ δεινὸν τοῦθ’ ὅ σ’ ἐξαίρει θανεῖν;</l>
</sp>

<sp><speaker>Φαίδρα</speaker>
    <l n="323">ἔα μ’ ἁμαρτεῖν· οὐ γὰρ ἐς σὲ ἁμαρτάνω.</l>
</sp>

<sp><speaker>Τροφός</speaker>
    <l n="324">οὐ δῆθ’ ἑκοῦσά γ’, ἐν δὲ σοὶ λελείψομαι.</l>
</sp>

<sp><speaker>Φαίδρα</speaker>
    <l n="325">τί δρᾷς; βιάζῃ χειρὸς ἐξαρτωμένη;</l></sp>
    
<sp><speaker>Τροφός</speaker>
    <l n="326">καὶ σῶν γε γονάτων, κοὐ μεθήσομαί ποτε.</l>
</sp>

<sp><speaker>Φαίδρα</speaker>
    <l n="327">κάκ’, ὦ τάλαινα, σοὶ τάδ’, εἰ πεύσῃ, κακά.</l>
</sp>

<sp><speaker>Τροφός</speaker>
    <l n="328">μεῖζον γὰρ ἢ σοῦ μὴ τυχεῖν τί μοι κακόν;</l></sp>

<sp><speaker>Φαίδρα</speaker>
    <l n="329">ὀλεῖς· τὸ μέντοι πρᾶγμ’ ἐμοὶ τιμὴν φέρει.</l></sp>

<sp><speaker>Τροφός</speaker>
    <l n="330">κἄπειτα κρύπτεις χρήσθ’ ἱκνουμένης ἐμοῦ;</l></sp>

<sp><speaker>Φαίδρα</speaker>
    <l n="331">ἐκ τῶν γὰρ αἰσχρῶν ἐσθλὰ μηχανώμεθα.</l>
</sp>

<sp><speaker>Τροφός</speaker>
    <l n="332">οὐκοῦν λέγουσα τιμιωτέρα φανῇ.</l>
 </sp>

<sp><speaker>Φαίδρα</speaker>
    <l n="333">ἄπελθε πρὸς θεῶν δεξιᾶς τ’ ἐμῆς μέθες.</l>
</sp>

<sp><speaker>Τροφός</speaker>
    <l n="334">οὐ δῆτ’, ἐπεί μοι δῶρον οὐ δίδως ὃ χρῆν.</l>
</sp>

<sp><speaker>Φαίδρα</speaker>
    <l n="335">δώσω· σέβας γὰρ χειρὸς αἰδοῦμαι τὸ σόν.</l></sp>

<sp><speaker>Τροφός</speaker>
    <l n="336">σιγῷμ’ ἂν ἤδη· σὸς γὰρ οὑντεῦθεν λόγος.</l></sp>

<sp><speaker>Φαίδρα</speaker>
    <l n="337">ὦ τλῆμον, οἷον, μῆτερ, ἠράσθης ἔρον,</l></sp>

<sp><speaker>Τροφός</speaker>
    <l n="338">ὃν ἔσχε Ταύρου, τέκνον, ἢ τί φῂς τόδε;</l></sp>

<sp><speaker>Φαίδρα</speaker>
    <l n="339">σύ τ’, ὦ τάλαιν’ ὅμαιμε, Διονύσου δάμαρ,</l></sp>
    
<sp><speaker>Τροφός</speaker>
    <l n="340">τέκνον, τί πάσχεις; συγγόνους κακορροθεῖς;</l></sp>

<sp><speaker>Φαίδρα</speaker>
    <l n="341">τρίτη δ’ ἐγὼ δύστηνος ὡς ἀπόλλυμαι.</l>
</sp>

<sp><speaker>Τροφός</speaker>
   <l n="342">ἔκ τοι πέπληγμαι· ποῖ προβήσεται λόγος;</l>
</sp>

<sp><speaker>Φαίδρα</speaker>
    <l n="343">ἐκεῖθεν ἡμεῖς, οὐ νεωστί, δυστυχεῖς.</l>
</sp>

<sp><speaker>Τροφός</speaker>
    <l n="344">οὐδέν τι μᾶλλον οἶδ’ ἃ βούλομαι κλύειν.</l>
</sp>

<sp><speaker>Φαίδρα</speaker>
    <l n="345">φεῦ·</l>
    <l n="345a">πῶς ἂν σύ μοι λέξειας ἁμὲ χρὴ λέγειν;</l>
</sp>

<sp><speaker>Τροφός</speaker>
    <l n="346">οὐ μάντις εἰμὶ τἀφανῆ γνῶναι σαφῶς.</l></sp>

<sp><speaker>Φαίδρα</speaker>
    <l n="347">τί τοῦθ’, ὃ δὴ λέγουσιν ἀνθρώπους, ἐρᾶν;</l>
</sp>

<sp><speaker>Τροφός</speaker>
    <l n="348">ἥδιστον, ὦ παῖ, ταὐτὸν ἀλγεινόν θ’ ἅμα.</l>
</sp>

<sp><speaker>Φαίδρα</speaker>
    <l n="349">ἡμεῖς ἂν εἶμεν θατέρῳ κεχρημένοι.</l>
</sp>

<sp><speaker>Τροφός</speaker>
    <l n="350">τί φῄς; ἐρᾷς, ὦ τέκνον; ἀνθρώπων τίνος;</l></sp>

<sp><speaker>Φαίδρα</speaker>
    <l n="351">ὅστις ποθ’ οὗτός ἐσθ’, ὁ τῆς Ἀμαζόνος . . .</l></sp>

<sp><speaker>Τροφός</speaker>
    <l n="352" part="I">Ἱππόλυτον αὐδᾷς;</l>
</sp>

<sp><speaker>Φαίδρα</speaker>
    <l n="352b" part="F">σοῦ τάδ’, οὐκ ἐμοῦ κλύεις.</l>
</sp>

<sp><speaker>Τροφός</speaker>
    <l n="353">οἴμοι, τί λέξεις, τέκνον; ὥς μ’ ἀπώλεσας.</l>
    <l>γυναῖκες, οὐκ ἀνασχέτ’· οὐκ ἀνέξομαι</l>
    <l>ζῶσ’· ἐχθρὸν ἦμαρ, ἐχθρὸν εἰσορῶ φάος.</l>
    <l>ῥίψω μεθήσω σῶμ’, ἀπαλλαχθήσομαι</l>
    <l>βίου θανοῦσα· χαίρετ’· οὐκέτ’ εἴμ’ ἐγώ.</l>
    <l>οἱ σώφρονες γὰρ οὐχ ἑκόντες, ἀλλ’ ὅμως</l>
    <l>κακῶν ἐρῶσι. Κύπρις οὐκ ἄρ’ ἦν θεός,</l>
    <l>ἀλλ’ εἴ τι μεῖζον ἄλλο γίγνεται θεοῦ,</l>
    <l>ἣ τήνδε κἀμὲ καὶ δόμους ἀπώλεσεν.</l>
</sp></div>    
    
<milestone ed="perseus" n="362" unit="card"/>

<div type="textpart" subtype="strophe" n="1">

<sp><speaker>Χορός</speaker>
    <l n="362">ἄιες ὤ, ἔκλυες ὤ,</l>
    <l>ἀνήκουστα τᾶς</l>
    <l>τυράννου πάθεα μέλεα θρεομένας;</l>
    <l> — ὀλοίμαν ἔγωγε, †πρὶν σὰν φιλίαν</l>
    <l>κατανύσαι φρενῶν.† ἰώ μοι, φεῦ φεῦ.</l>
    <l> — ὦ τάλαινα τῶνδ’ ἀλγέων·</l>
    <l> — ὦ πόνοι τρέφοντες βροτούς.</l>
    <l> — ὄλωλας, ἐξέφηνας ἐς φάος κακά.</l>
    <l> — τίς σε παναμέριος ὅδε χρόνος μένει;</l>
    <l> — τελευτάσεταί τι καινὸν δόμοις.</l>
    <l> — ἄσημα δ’ οὐκέτ’ ἐστὶν οἷ φθίνει τύχα</l>
    <l>Κύπριδος, ὦ τάλαινα παῖ Κρησία.</l>
</sp></div>
    
<milestone ed="perseus" n="373" unit="card"/>

<div type="textpart" subtype="dialogue">
<sp><speaker>Φαίδρα</speaker>
    <l n="373">Τροζήνιαι γυναῖκες, αἳ τόδ’ ἔσχατον</l>
    <l>οἰκεῖτε χώρας Πελοπίας προνώπιον,</l>
    <l>ἤδη ποτ’ ἄλλως νυκτὸς ἐν μακρῷ χρόνῳ</l>
    <l>θνητῶν ἐφρόντισ’ ᾗ διέφθαρται βίος.</l>
    <l>καί μοι δοκοῦσιν οὐ κατὰ γνώμης φύσιν</l>
    <l>πράσσειν κάκιον· ἔστι γὰρ τό γ’ εὖ φρονεῖν</l>
    <l>πολλοῖσιν· ἀλλὰ τῇδ’ ἀθρητέον τόδε·</l>
    <l>τὰ χρήστ’ ἐπιστάμεσθα καὶ γιγνώσκομεν,</l>
    <l>οὐκ ἐκπονοῦμεν δ’, οἳ μὲν ἀργίας ὕπο,</l>
    <l>οἳ δ’ ἡδονὴν προθέντες ἀντὶ τοῦ καλοῦ</l>
    <l>ἄλλην τιν’. εἰσὶ δ’ ἡδοναὶ πολλαὶ βίου,</l>
    <l>μακραί τε λέσχαι καὶ σχολή, τερπνὸν κακόν,</l>
    <l>αἰδώς τε. δισσαὶ δ’ εἰσίν, ἣ μὲν οὐ κακή,</l>
    <l>ἣ δ’ ἄχθος οἴκων. εἰ δ’ ὁ καιρὸς ἦν σαφής,</l>
    <l>οὐκ ἂν δύ’ ἤστην ταὔτ’ ἔχοντε γράμματα.</l>
    <l>ταῦτ’ οὖν ἐπειδὴ τυγχάνω φρονοῦσ’ ἐγώ,</l>
    <l>οὐκ ἔσθ’ ὁποίῳ φαρμάκῳ διαφθερεῖν</l>
    <l>ἔμελλον, ὥστε τοὔμπαλιν πεσεῖν φρενῶν.</l>
    <l>λέξω δὲ καὶ σοὶ τῆς ἐμῆς γνώμης ὁδόν·</l>
    <l>ἐπεί μ’ ἔρως ἔτρωσεν, ἐσκόπουν ὅπως</l>
    <l>κάλλιστ’ ἐνέγκαιμ’ αὐτόν. ἠρξάμην μὲν οὖν</l>
    <l>ἐκ τοῦδε, σιγᾶν τήνδε καὶ κρύπτειν νόσον.</l>
    <l>γλώσσῃ γὰρ οὐδὲν πιστόν, ἣ θυραῖα μὲν</l>
    <l>φρονήματ’ ἀνδρῶν νουθετεῖν ἐπίσταται,</l>
    <l>αὐτὴ δ’ ὑφ’ αὑτῆς πλεῖστα κέκτηται κακά.</l>
    <l>τὸ δεύτερον δὲ τὴν ἄνοιαν εὖ φέρειν</l>
    <l>τῷ σωφρονεῖν νικῶσα προυνοησάμην.</l>
    <l>τρίτον δ’, ἐπειδὴ τοισίδ’ οὐκ ἐξήνυτον</l>
    <l>Κύπριν κρατῆσαι, κατθανεῖν ἔδοξέ μοι,</l>
    <l>κράτιστον — οὐδεὶς ἀντερεῖ — βουλευμάτων.</l>
    <l>ἐμοὶ γὰρ εἴη μήτε λανθάνειν καλὰ</l>
    <l>μήτ’ αἰσχρὰ δρώσῃ μάρτυρας πολλοὺς ἔχειν.</l>
    <l>τὸ δ’ ἔργον ᾔδη τὴν νόσον τε δυσκλεᾶ,</l>
    <l>γυνή τε πρὸς τοῖσδ’ οὖσ’ ἐγίγνωσκον καλῶς,</l>
    <l>μίσημα πᾶσιν. ὡς ὄλοιτο παγκάκως</l>
    <l>ἥτις πρὸς ἄνδρας ἤρξατ’ αἰσχύνειν λέχη</l>
    <l>πρώτη θυραίους. ἐκ δὲ γενναίων δόμων</l>
    <l>τόδ’ ἦρξε θηλείαισι γίγνεσθαι κακόν.</l>
    <l>ὅταν γὰρ αἰσχρὰ τοῖσιν ἐσθλοῖσιν δοκῇ,</l>
    <l>ἦ κάρτα δόξει τοῖς κακοῖς γ’ εἶναι καλά.</l>
    <l>μισῶ δὲ καὶ τὰς σώφρονας μὲν ἐν λόγοις,</l>
    <l>λάθρᾳ δὲ τόλμας οὐ καλὰς κεκτημένας.</l>
    <l>αἳ πῶς ποτ’, ὦ δέσποινα ποντία Κύπρι,</l>
    <l>βλέπουσιν ἐς πρόσωπα τῶν ξυνευνετῶν</l>
    <l>οὐδὲ σκότον φρίσσουσι τὸν ξυνεργάτην</l>
    <l>τέραμνά τ’ οἴκων μή ποτε φθογγὴν ἀφῇ;</l>
<milestone ed="perseus" n="419" unit="card"/>
    <l n="419">ἡμᾶς γὰρ αὐτὸ τοῦτ’ ἀποκτείνει, φίλαι,</l>
    <l>ὡς μήποτ’ ἄνδρα τὸν ἐμὸν αἰσχύνασ’ ἁλῶ,</l>
    <l>μὴ παῖδας οὓς ἔτικτον· ἀλλ’ ἐλεύθεροι</l>
    <l>παρρησίᾳ θάλλοντες οἰκοῖεν πόλιν</l>
    <l>κλεινῶν Ἀθηνῶν, μητρὸς οὕνεκ’ εὐκλεεῖς.</l>
    <l>δουλοῖ γὰρ ἄνδρα, κἂν θρασύσπλαγχνός τις ᾖ,</l>
    <l>ὅταν ξυνειδῇ μητρὸς ἢ πατρὸς κακά.</l>
    <l>μόνον δὲ τοῦτό φασ’ ἁμιλλᾶσθαι βίῳ,</l>
    <l>γνώμην δικαίαν κἀγαθήν, ὅτῳ παρῇ.</l>
    <l>κακοὺς δὲ θνητῶν ἐξέφην’, ὅταν τύχῃ,</l>
    <l>προθεὶς κάτοπτρον ὥστε παρθένῳ νέᾳ</l>
    <l>χρόνος· παρ’ οἷσι μήποτ’ ὀφθείην ἐγώ.</l></sp>

<sp><speaker>Χορός</speaker>
    <l n="431">φεῦ φεῦ· τὸ σῶφρον ὡς ἁπανταχοῦ καλὸν</l>
    <l>καὶ δόξαν ἐσθλὴν ἐν βροτοῖς καρπίζεται.</l>
</sp>

<sp><speaker>Τροφός</speaker>
    <l n="433">δέσποιν’, ἐμοί τοι συμφορὰ μὲν  ἀρτίως</l>
    <l>ἡ σὴ παρέσχε δεινὸν ἐξαίφνης φόβον·</l>
    <l>νῦν δ’ ἐννοοῦμαι φαῦλος οὖσα· κἀν βροτοῖς</l>
    <l>αἱ δεύτεραί πως φροντίδες σοφώτεραι.</l>
    <l>οὐ γὰρ περισσὸν οὐδὲν οὐδ’ ἔξω λόγου</l>
    <l>πέπονθας· ὀργαὶ δ’ ἐς σ’ ἀπέσκηψαν θεᾶς.</l>
    <l>ἐρᾷς· τί τοῦτο θαῦμα; σὺν πολλοῖς βροτῶν.</l>
    <l>κἄπειτ’ ἔρωτος οὕνεκα ψυχὴν ὀλεῖς;</l>
    <l>οὔ τἄρα λύει τοῖς ἐρῶσι τῶν πέλας,</l>
    <l>ὅσοι τε μέλλουσ’, εἰ θανεῖν αὐτοὺς χρεών·</l>
    <l>Κύπρις γὰρ οὐ φορητός, ἢν πολλὴ ῥυῇ·</l>
    <l>ἣ τὸν μὲν εἴκονθ’ ἡσυχῇ μετέρχεται,</l>
    <l>ὃν δ’ ἂν περισσὸν καὶ φρονοῦνθ’ εὕρῃ μέγα,</l>
    <l>τοῦτον λαβοῦσα — πῶς δοκεῖς; — καθύβρισεν.</l>
    <l>φοιτᾷ δ’ ἀν’ αἰθέρ’, ἔστι δ’ ἐν θαλασσίῳ</l>
    <l>κλύδωνι Κύπρις, πάντα δ’ ἐκ ταύτης ἔφυ·</l>
    <l>ἥδ’ ἐστὶν ἡ σπείρουσα καὶ διδοῦσ’ ἔρον</l>
    <l>οὗ πάντες ἐσμὲν οἱ κατὰ χθόν’ ἔγγονοι.</l>
    <l>ὅσοι μὲν οὖν γραφάς τε τῶν παλαιτέρων</l>
    <l>ἔχουσιν αὐτοί τ’ εἰσὶν ἐν μούσαις ἀεί,</l>
    <l>ἴσασι μὲν Ζεὺς ὥς ποτ’ ἠράσθη γάμων</l>
    <l>Σεμέλης, ἴσασι δ’ ὡς ἀνήρπασέν ποτε</l>
    <l>ἡ καλλιφεγγὴς Κέφαλον ἐς θεοὺς Ἕως</l>
    <l>ἔρωτος εἵνεκ’· ἀλλ’ ὅμως ἐν οὐρανῷ</l>
    <l>ναίουσι κοὐ φεύγουσιν ἐκποδὼν θεούς,</l>
    <l>στέργουσι δ’, οἶμαι, ξυμφορᾷ νικώμενοι.</l>
<milestone ed="perseus" n="459" unit="card"/>
    <l n="459">σὺ δ’ οὐκ ἀνέξῃ; χρῆν σ’ ἐπὶ ῥητοῖς ἄρα</l>
    <l>πατέρα φυτεύειν, ἢ ’πὶ δεσπόταις θεοῖς</l>
    <l>ἄλλοισιν, εἰ μὴ τούσδε γε στέρξεις νόμους.</l>
    <l>πόσους δοκεῖς δὴ κάρτ’ ἔχοντας εὖ φρενῶν</l>
    <l>νοσοῦνθ’ ὁρῶντας λέκτρα μὴ δοκεῖν ὁρᾶν;</l>
    <l>πόσους δὲ παισὶ πατέρας ἡμαρτηκόσι</l>
    <l>συνεκκομίζειν Κύπριν; ἐν σοφοῖσι γὰρ</l>
    <l>τάδ’ ἐστὶ θνητῶν, λανθάνειν τὰ μὴ καλά.</l>
    <l>οὐδ’ ἐκπονεῖν τοι χρὴ βίον λίαν βροτούς·</l>
    <l>†οὐδὲ στέγην γὰρ ἧς κατηρεφεῖς δόμοι</l>
    <l>καλῶς ἀκριβώσειαν·† ἐς δὲ τὴν τύχην</l>
    <l>πεσοῦσ’ ὅσην σὺ πῶς ἂν ἐκνεῦσαι δοκεῖς;</l>
    <l>ἀλλ’, εἰ τὰ πλείω χρηστὰ τῶν κακῶν ἔχεις,</l>
    <l>ἄνθρωπος οὖσα, κάρτα γ’ εὖ πράξειας ἄν.</l>
    <l>ἀλλ’, ὦ φίλη παῖ, λῆγε μὲν κακῶν φρενῶν,</l>
    <l>λῆξον δ’ ὑβρίζουσ’· οὐ γὰρ ἄλλο πλὴν ὕβρις</l>
    <l>τάδ’ ἐστί, κρείσσω δαιμόνων εἶναι θέλειν·</l>
    <l>τόλμα δ’ ἐρῶσα· θεὸς ἐβουλήθη τάδε.</l>
    <l>νοσοῦσα δ’ εὖ πως τὴν νόσον καταστρέφου.</l>
    <l>εἰσὶν δ’ ἐπῳδαὶ καὶ λόγοι θελκτήριοι·</l>
    <l>φανήσεταί τι τῆσδε φάρμακον νόσου.</l>
    <l>ἦ τἄρ’ ἂν ὀψέ γ’ ἄνδρες ἐξεύροιεν ἄν,</l>
    <l>εἰ μὴ γυναῖκες μηχανὰς εὑρήσομεν.</l>
</sp>

<sp><speaker>Χορός</speaker>
    <l n="482">Φαίδρα, λέγει μὲν ἥδε χρησιμώτερα</l>
    <l>πρὸς τὴν παροῦσαν ξυμφοράν, αἰνῶ δὲ σέ.</l>
    <l>ὁ δ’ αἶνος οὗτος δυσχερέστερος λόγων</l>
    <l>τῶν τῆσδε καὶ σοὶ μᾶλλον ἀλγίων κλύειν.</l>
</sp>
    
<milestone ed="perseus" n="486" unit="card"/>

<sp><speaker>Φαίδρα</speaker>
    <l n="486">τοῦτ’ ἔσθ’ ὃ θνητῶν εὖ πόλεις οἰκουμένας</l>
    <l>δόμους τ’ ἀπόλλυσ’, οἱ καλοὶ λίαν λόγοι.</l>
    <l>οὐ γὰρ τὰ τοῖσιν ὠσὶ τερπνὰ χρὴ λέγειν,</l>
    <l>ἀλλ’ ἐξ ὅτου τις εὐκλεὴς γενήσεται.</l>
</sp>

<sp><speaker>Τροφός</speaker>
    <l n="490">τί σεμνομυθεῖς; οὐ λόγων εὐσχημόνων</l>
        <l>δεῖ σ’, ἀλλὰ  τἀνδρός. — ὡς τάχος διοιστέον,</l>
        <l>τὸν εὐθὺν ἐξειπόντας ἀμφὶ σοῦ λόγον.</l>
        <l>εἰ μὲν γὰρ ἦν σοι μὴ ’πὶ συμφοραῖς βίος</l>
        <l>τοιαῖσδε, σώφρων δ’ οὖσ’ ἐτύγχανες γυνή,</l>
        <l>οὐκ ἄν ποτ’ εὐνῆς οὕνεχ’ ἡδονῆς τε σῆς</l>
        <l>προσῆγον ἄν σε δεῦρο· νῦν δ’ ἀγὼν μέγας</l>
        <l>σῶσαι βίον σόν, κοὐκ ἐπίφθονον τόδε.</l></sp>

<sp><speaker>Φαίδρα</speaker>
    <l n="498">ὦ δεινὰ λέξασ’, οὐχὶ συγκλῄσεις στόμα</l>
    <l>καὶ μὴ μεθήσεις αὖθις αἰσχίστους λόγους;</l>
</sp>

<sp><speaker>Τροφός</speaker>
    <l n="500">αἴσχρ’, ἀλλ’ ἀμείνω τῶν καλῶν τάδ’ ἐστί σοι.</l>
        <l>κρεῖσσον δὲ τοὔργον, εἴπερ ἐκσώσει γέ σε,</l>
        <l>ἢ τοὔνομ’, ᾧ σὺ κατθανῇ γαυρουμένη.</l></sp>

<sp><speaker>Φαίδρα</speaker>
    <l n="503">καὶ μή σε πρὸς θεῶν — εὖ λέγεις γάρ, αἰσχρὰ δέ —</l>
    <l>πέρα προβῇς τῶνδ’· ὡς ὑπείργασμαι μὲν εὖ</l>
    <l>ψυχὴν ἔρωτι, τᾀσχρὰ δ’ ἢν λέγῃς καλῶς,</l>
    <l>ἐς τοῦθ’ ὃ φεύγω νῦν ἀναλωθήσομαι.</l>
</sp>

<sp><speaker>Τροφός</speaker>
    <l n="507">εἴ τοι δοκεῖ σοι, χρῆν μὲν οὔ σ’ ἁμαρτάνειν·</l>
    <l>εἰ δ’ οὖν, πιθοῦ μοι· δευτέρα γὰρ ἡ χάρις.</l>
    <l>ἔστιν κατ’ οἴκους φίλτρα μοι θελκτήρια</l>
    <l>ἔρωτος, ἦλθε δ’ ἄρτι μοι γνώμης ἔσω,</l>
    <l>ἅ σ’ οὔτ’ ἐπ’ αἰσχροῖς οὔτ’ ἐπὶ βλάβῃ φρενῶν</l>
    <l>παύσει νόσου τῆσδ’, ἢν σὺ μὴ γένῃ κακή.</l>
    <l>δεῖ δ’ ἐξ ἐκείνου δή τι τοῦ ποθουμένου</l>
    <l>σημεῖον, ἢ λόγον τιν’ ἢ πέπλων ἄπο</l>
    <l>λαβεῖν, συνάψαι τ’ ἐκ δυοῖν μίαν χάριν.</l>
</sp>

<sp><speaker>Φαίδρα</speaker>
    <l n="516">πότερα δὲ χριστὸν ἢ ποτὸν τὸ φάρμακον;</l></sp>


<sp><speaker>Τροφός</speaker>
    <l n="517">οὐκ οἶδ’· ὀνάσθαι, μὴ μαθεῖν βούλου, τέκνον.</l>
</sp>

<sp><speaker>Φαίδρα</speaker>
    <l n="518">δέδοιχ’ ὅπως μοι μὴ λίαν φανῇς σοφή.</l>
</sp>

<sp><speaker>Τροφός</speaker>
    <l n="519">πάντ’ ἂν φοβηθεῖσ’ ἴσθι· δειμαίνεις δὲ τί;</l>
</sp>

<sp><speaker>Φαίδρα</speaker>
    <l n="520">μή μοί τι Θησέως τῶνδε μηνύσῃς τόκῳ.</l>
</sp>

<sp><speaker>Τροφός</speaker>
    <l n="521">ἔασον, ὦ παῖ· ταῦτ’ ἐγὼ θήσω καλῶς.</l>
    <l>μόνον σύ μοι, δέσποινα ποντία Κύπρι,</l>
    <l>συνεργὸς εἴης. τἄλλα δ’ οἷ’ ἐγὼ φρονῶ</l>
    <l>τοῖς ἔνδον ἡμῖν ἀρκέσει λέξαι φίλοις.</l>
</sp></div>
</div>
                
<milestone ed="perseus" n="525" unit="card"/>

<div type="textpart" subtype="choral">
<div type="textpart" subtype="strophe" n="1">
<sp><speaker>Χορός</speaker>
    <l n="525">Ἔρως Ἔρως, ὃ κατ’ ὀμμάτων</l>
        <l>στάζεις πόθον, εἰσάγων γλυκεῖαν</l>
        <l>ψυχᾷ χάριν οὓς ἐπιστρατεύσῃ,</l>
        <l>μή μοί ποτε σὺν κακῷ φανείης</l>
        <l>μηδ’ ἄρρυθμος ἔλθοις.</l>
        <l>οὔτε γὰρ πυρὸς οὔτ’ ἄστρων ὑπέρτερον βέλος,</l>
        <l>οἷον τὸ τᾶς Ἀφροδίτας</l>
        <l>ἵησιν ἐκ χερῶν</l>
        <l>Ἔρως, ὁ Διὸς παῖς.</l>
</sp></div>
    
<milestone ed="perseus" n="535" unit="card"/>

<div type="textpart" subtype="antistrophe" n="1">
<sp><speaker>Χορός</speaker>
    <l n="535">ἄλλως ἄλλως παρά τ’ Ἀλφεῷ</l>
    <l>Φοίβου τ’ ἐπὶ Πυθίοις τεράμνοις</l>
    <l>βούταν φόνον Ἑλλὰς <add>αἶ’</add> ἀέξει·</l>
     <l>Ἔρωτα δέ, τὸν τύραννον ἀνδρῶν,</l>
      <l>τὸν τᾶς Ἀφροδίτας</l>
      <l>φιλτάτων θαλάμων κλῃδοῦχον, οὐ σεβίζομεν,</l>
       <l>πέρθοντα καὶ διὰ πάσας</l>
        <l>ἰόντα συμφορᾶς</l>
        <l>θνατοῖς, ὅταν ἔλθῃ.</l>
</sp></div>
    
<milestone ed="perseus" n="545" unit="card"/>

<div type="textpart" subtype="strophe" n="2">
<sp><speaker>Χορός</speaker>
    <l n="545">τὰν μὲν Οἰχαλίᾳ</l>
    <l>πῶλον ἄζυγα λέκτρων, ἄναν-</l>
    <l>δρον τὸ πρὶν καὶ ἄνυμφον, οἴ-</l>
    <l>κων ζεύξασ’ ἀπ’ Εὐρυτίων</l>
    <l>δρομάδα Ναΐδ’ ὅπως τε Βάκ-</l>
    <l>χαν σὺν αἵματι, σὺν καπνῷ</l>
    <l>φονίοις θ’ †ὑμεναίοις†</l>
    <l>Ἀλκμήνας τόκῳ Κύπρις ἐξέδωκεν·</l>
    <l>ὦ τλάμων ὑμεναίων.</l>
</sp></div>
    
<milestone ed="perseus" n="555" unit="card"/>

<div type="textpart" subtype="antistrophe" n="2">
<sp><speaker>Χορός</speaker>
    <l n="555">ὦ Θήβας ἱερὸν</l>
    <l>τεῖχος, ὦ στόμα Δίρκας, συνεί-</l>
    <l>ποιτ’ ἂν ἁ Κύπρις οἷον ἕρ-</l>
    <l>πει. βροντᾷ γὰρ ἀμφιπύρῳ</l>
    <l>τοκάδα τὰν διγόνοιο Βάκ-</l>
    <l>χου νυμφευσαμένα πότμῳ</l>
    <l>φονίῳ κατηύνασεν.</l>
    <l>δεινὰ γὰρ παντᾷ ποτιπνεῖ, μέλισσα δ’</l>
    <l>οἵα τις πεπόταται.</l>
</sp></div>
</div>
                
<milestone ed="perseus" n="565" unit="card"/>

<div type="textpart" subtype="episode">
<sp><speaker>Φαίδρα</speaker>
    <l n="565">σιγήσατ’, ὦ γυναῖκες· ἐξειργάσμεθα.</l>
 </sp>

<sp><speaker>Χορός</speaker>
    <l n="566">τί δ’ ἔστι, Φαίδρα, δεινὸν ἐν δόμοισί σοι;</l></sp>

<sp><speaker>Φαίδρα</speaker>
    <l n="567">ἐπίσχετ’, αὐδὴν τῶν ἔσωθεν ἐκμάθω.</l>
</sp>

<sp><speaker>Χορός</speaker>
    <l n="568">σιγῶ· τὸ μέντοι φροίμιον κακὸν τόδε.</l></sp>

<sp><speaker>Φαίδρα</speaker>
    <l n="569">ἰώ μοι, αἰαῖ·</l>
    <l>ὦ δυστάλαινα τῶν ἐμῶν παθημάτων.</l>
</sp>
<milestone ed="perseus" n="571" unit="card"/>

<div type="textpart" subtype="lyric">
<sp><speaker>Χορός</speaker>
    <l n="571">τίνα θροεῖς αὐδάν; τίνα βοᾷς λόγον;</l>
    <l>ἔνεπε, τίς φοβεῖ σε φήμα, γύναι,</l>
    <l>φρένας ἐπίσσυτος;</l></sp>
    
<milestone ed="perseus" n="575" unit="card"/>

<sp><speaker>Φαίδρα</speaker>
    <l n="575">ἀπωλόμεσθα. ταῖσδ’ ἐπιστᾶσαι πύλαις</l>
    <l>ἀκούσαθ’ οἷος κέλαδος ἐν δόμοις πίτνει.</l></sp></div>

<milestone ed="perseus" n="577" unit="card"/>

<div type="textpart" subtype="lyric">
<sp><speaker>Χορός</speaker>
    <l n="577">σὺ παρὰ κλῇθρα, σοὶ μέλει πομπίμα</l>
    <l>φάτις δωμάτων.</l>
    <l>ἔνεπε δ’ ἔνεπέ μοι, τί ποτ’ ἔβα κακόν;</l></sp>
    
<milestone ed="perseus" n="581" unit="card"/>

<sp><speaker>Φαίδρα</speaker>
    <l n="581">ὁ τῆς φιλίππου παῖς Ἀμαζόνος βοᾷ</l>
    <l>Ἱππόλυτος, αὐδῶν δεινὰ πρόσπολον κακά.</l></sp></div>
<milestone ed="perseus" n="585" unit="card"/>

<div type="textpart" subtype="lyric">
<sp><speaker>Χορός</speaker>
    <l n="585">ἀχὰν μὲν κλύω, σαφὲς δ’ οὐκ ἔχω·</l>
        <l>γεγωνεῖ δ’ ὅπᾳ</l>
        <l>διὰ πύλας ἔμολεν ἔμολε σοὶ βοά.</l></sp>

<milestone ed="perseus" n="589" unit="card"/>

<sp><speaker>Φαίδρα</speaker>
    <l n="589">καὶ μὴν σαφῶς γε τὴν κακῶν προμνήστριαν,</l>
    <l>τὴν δεσπότου προδοῦσαν ἐξαυδᾷ λέχος.</l>
</sp></div>
<milestone ed="perseus" n="591" unit="card"/>

<div type="textpart" subtype="lyric">
<sp><speaker>Χορός</speaker>
    <l n="591">ὤμοι ἐγὼ κακῶν· προδέδοσαι, φίλα.</l>
    <l>τί σοι μήσομαι;</l>
    <l>τὰ κρυπτὰ γὰρ πέφηνε, διὰ δ’ ὄλλυσαι —</l>
</sp>
    
<sp><speaker>Φαίδρα</speaker>
    <l n="594">αἰαῖ, ἒ ἔ.</l></sp>
    
<sp><speaker>Χορός</speaker>
    <l n="595">πρόδοτος ἐκ φίλων.</l></sp>
    
<milestone ed="perseus" n="596" unit="card"/>

<sp><speaker>Φαίδρα</speaker>
    <l n="596">ἀπώλεσέν μ’ εἰποῦσα συμφορὰς ἐμάς,</l>
    <l>φίλως, καλῶς δ’ οὐ τήνδ’ ἰωμένη νόσον.</l></sp> 
    
<sp><speaker>Χορός</speaker>
    <l n="598">πῶς οὖν; τί δράσεις, ὦ παθοῦσ’ ἀμήχανα;</l></sp>

<sp><speaker>Φαίδρα</speaker>
    <l n="599">οὐκ οἶδα πλὴν ἕν· κατθανεῖν ὅσον τάχος,</l>
    <l>τῶν νῦν παρόντων πημάτων ἄκος μόνον.</l>
</sp>
    
<milestone ed="perseus" n="601" unit="card"/>

    <sp><speaker>Ἱππόλυτος</speaker>
        <l n="601">ὦ γαῖα μῆτερ ἡλίου τ’ ἀναπτυχαί,</l>
        <l>οἵων λόγων ἄρρητον εἰσήκουσ’ ὄπα.</l></sp>

<sp><speaker>Τροφός</speaker>
    <l n="603">σίγησον, ὦ παῖ, πρίν τιν’ αἰσθέσθαι βοῆς.</l></sp>

<sp><speaker>Ἱππόλυτος</speaker>
    <l n="604">οὐκ ἔστ’ ἀκούσας δείν’ ὅπως σιγήσομαι.</l></sp>

<sp><speaker>Τροφός</speaker>
    <l n="605">ναὶ πρός σε τῆς σῆς δεξιᾶς εὐωλένου.</l></sp>

<sp><speaker>Ἱππόλυτος</speaker>
    <l n="606">οὐ μὴ προσοίσεις χεῖρα μηδ’ ἅψῃ πέπλων.</l>
</sp>

<sp><speaker>Τροφός</speaker>
    <l n="607">ὦ πρός σε γονάτων, μηδαμῶς μ’ ἐξεργάσῃ.</l>
</sp>

<sp><speaker>Ἱππόλυτος</speaker>
    <l n="608">τί δ’, εἴπερ, ὡς φῄς, μηδὲν εἴρηκας κακόν;</l>
</sp>

<sp><speaker>Τροφός</speaker>
    <l n="609">ὁ μῦθος, ὦ παῖ, κοινὸς οὐδαμῶς ὅδε.</l>
</sp>

<sp><speaker>Ἱππόλυτος</speaker>
    <l n="610">τά τοι κάλ’ ἐν πολλοῖσι κάλλιον λέγειν.</l>
</sp>

<sp><speaker>Τροφός</speaker>
    <l n="611">ὦ τέκνον, ὅρκους μηδαμῶς ἀτιμάσῃς.</l>
</sp>

<sp><speaker>Ἱππόλυτος</speaker>
    <l n="612">ἡ γλῶσσ’ ὀμώμοχ’, ἡ δὲ φρὴν ἀνώμοτος.</l>
 </sp>

<sp><speaker>Τροφός</speaker>
    <l n="613">ὦ παῖ, τί δράσεις; σοὺς φίλους διεργάσῃ;</l>
</sp>

<sp><speaker>Ἱππόλυτος</speaker>
    <l n="614">ἀπέπτυσ’· οὐδεὶς ἄδικός ἐστί μοι φίλος.</l>
</sp>

<sp><speaker>Τροφός</speaker>
    <l n="615">σύγγνωθ’· ἁμαρτεῖν εἰκὸς ἀνθρώπους, τέκνον.</l></sp>

<sp><speaker>Ἱππόλυτος</speaker>
    <l n="616">ὦ Ζεῦ, τί δὴ κίβδηλον ἀνθρώποις κακὸν</l>
    <l>γυναῖκας ἐς φῶς ἡλίου κατῴκισας;</l>
    <l>εἰ γὰρ βρότειον ἤθελες σπεῖραι γένος,</l>
    <l>οὐκ ἐκ γυναικῶν χρῆν παρασχέσθαι τόδε,</l>
    <l>ἀλλ’ ἀντιθέντας σοῖσιν ἐν ναοῖς βροτοὺς</l>
    <l>ἢ χρυσὸν ἢ σίδηρον ἢ χαλκοῦ βάρος</l>
    <l>παίδων πρίασθαι σπέρμα, τοῦ τιμήματος</l>
    <l>τῆς ἀξίας ἕκαστον, ἐν δὲ δώμασιν</l>
    <l>ναίειν ἐλευθέροισι θηλειῶν ἄτερ.</l>
    <l>[νῦν δ’ ἐς δόμους μὲν πρῶτον ἄξεσθαι κακὸν</l>
    <l>μέλλοντες ὄλβον δωμάτων ἐκπίνομεν.]</l>
    <l>τούτῳ δὲ δῆλον ὡς γυνὴ κακὸν μέγα·</l>
    <l>προσθεὶς γὰρ ὁ σπείρας τε καὶ θρέψας πατὴρ</l>
    <l>φερνὰς ἀπῴκισ’, ὡς ἀπαλλαχθῇ κακοῦ.</l>
    <l>ὁ δ’ αὖ λαβὼν ἀτηρὸν ἐς δόμους φυτὸν</l>
    <l>γέγηθε κόσμον προστιθεὶς ἀγάλματι</l>
    <l>καλὸν κακίστῳ καὶ πέπλοισιν ἐκπονεῖ</l>
    <l>δύστηνος, ὄλβον δωμάτων ὑπεξελών.</l>
    <l>[ἔχει δ’ ἀνάγκην, ὥστε κηδεύσας καλοῖς</l>
    <l>γαμβροῖσι χαίρων σῴζεται πικρὸν λέχος,</l>
    <l>ἢ χρηστὰ λέκτρα, πενθεροὺς δ’ ἀνωφελεῖς</l>
    <l>λαβὼν πιέζει τἀγαθῷ τὸ δυστυχές.]</l>
<milestone ed="perseus" n="638" unit="card"/>
    <l n="638">ῥᾷστον δ’ ὅτῳ τὸ μηδέν, ἀλλ’ ἀνωφελὴς</l>
    <l>εὐηθίᾳ κατ’ οἶκον ἵδρυται γυνή.</l>
    <l>σοφὴν δὲ μισῶ· μὴ γὰρ ἔν γ’ ἐμοῖς δόμοις</l>
    <l>εἴη φρονοῦσα πλείον’ ἢ γυναῖκα χρή.</l>
    <l>τὸ γὰρ κακοῦργον μᾶλλον ἐντίκτει Κύπρις</l>
    <l>ἐν ταῖς σοφαῖσιν· ἡ δ’ ἀμήχανος γυνὴ</l>
    <l>γνώμῃ βραχείᾳ μωρίαν ἀφῃρέθη.</l>
    <l>χρῆν δ’ ἐς γυναῖκα πρόσπολον μὲν οὐ περᾶν,</l>
    <l>ἄφθογγα δ’ αὐταῖς συγκατοικίζειν δάκη</l>
    <l>θηρῶν, ἵν’ εἶχον μήτε προσφωνεῖν τινα</l>
    <l>μήτ’ ἐξ ἐκείνων φθέγμα δέξασθαι πάλιν.</l>
    <l>νῦν δ’ αἳ μὲν ἔνδον †δρῶσιν αἱ κακαὶ† κακὰ</l>
    <l>βουλεύματ’, ἔξω δ’ ἐκφέρουσι πρόσπολοι.</l>
    <l>ὡς καὶ σύ γ’ ἡμῖν πατρός, ὦ κακὸν κάρα,</l>
    <l>λέκτρων ἀθίκτων ἦλθες ἐς συναλλαγάς·</l>
    <l>ἁγὼ ῥυτοῖς νασμοῖσιν ἐξομόρξομαι,</l>
    <l>ἐς ὦτα κλύζων. πῶς ἂν οὖν εἴην κακός,</l>
    <l>ὃς οὐδ’ ἀκούσας τοιάδ’ ἁγνεύειν δοκῶ;</l>
    <l>εὖ δ’ ἴσθι, τοὐμόν σ’ εὐσεβὲς σῴζει, γύναι·</l>
    <l>εἰ μὴ γὰρ ὅρκοις θεῶν ἄφαρκτος ᾑρέθην,</l>
    <l>οὐκ ἄν ποτ’ ἔσχον μὴ οὐ τάδ’ ἐξειπεῖν πατρί.</l>
    <l>νῦν δ’ ἐκ δόμων μέν, ἔστ’ ἂν ἔκδημος χθονὸς</l>
    <l>Θησεύς, ἄπειμι· σῖγα δ’ ἕξομεν στόμα.</l>
    <l>θεάσομαι δὲ σὺν πατρὸς μολὼν ποδὶ</l>
    <l>πῶς νιν προσόψῃ καὶ σὺ καὶ δέσποινα σή·</l>
    <l>τῆς σῆς δὲ τόλμης εἴσομαι γεγευμένος.</l>
    <l>ὄλοισθε. μισῶν δ’ οὔποτ’ ἐμπλησθήσομαι</l>
    <l>γυναῖκας, οὐδ’ εἴ φησί τίς μ’ ἀεὶ λέγειν·</l>
    <l>ἀεὶ γὰρ οὖν πώς εἰσι κἀκεῖναι κακαί.</l>
    <l>ἤ νύν τις αὐτὰς σωφρονεῖν διδαξάτω,</l>
    <l>ἢ κἄμ’ ἐάτω ταῖσδ’ ἐπεμβαίνειν ἀεί.</l>
</sp></div>    
    
<milestone ed="perseus" n="669" unit="card"/>

<div type="textpart" subtype="antistrophe" n="1">
    <sp><speaker>Φαίδρα</speaker>
        <l>τάλανες ὦ κακοτυχεῖς</l>
        <l>γυναικῶν πότμοι.</l>
        <l>τίνα νῦν ἢ τέχναν ἔχομεν ἢ <add>τίνας</add></l>
        <l>σφαλεῖσαι κάθαμμα λύειν λόγους;</l>
        <l>ἐτύχομεν δίκας· ἰὼ γᾶ καὶ φῶς.</l>
        <l>πᾷ ποτ’ ἐξαλύξω τύχας;</l>
        <l>πῶς δὲ πῆμα κρύψω, φίλαι;</l>
        <l>τίς ἂν θεῶν ἀρωγὸς ἢ τίς ἂν βροτῶν</l>
        <l>πάρεδρος ἢ ξυνεργὸς ἀδίκων ἔργων</l>
        <l>φανείη; τὸ γὰρ παρ’ ἡμῖν πάθος</l>
        <l>πέραν δυσεκπέρατον ἔρχεται βίου.</l>
        <l>κακοτυχεστάτα γυναικῶν ἐγώ.</l>
</sp>
<milestone ed="perseus" n="680" unit="card"/>

<sp><speaker>Χορός</speaker>
    <l n="680">φεῦ φεῦ· πέπρακται, κοὐ κατώρθωνται τέχναι,</l>
    <l>δέσποινα, τῆς σῆς προσπόλου, κακῶς δ’ ἔχει.</l></sp>

<sp><speaker>Φαίδρα</speaker>
    <l n="682">ὦ παγκακίστη καὶ φίλων διαφθορεῦ,</l>
    <l>οἷ’ εἰργάσω με. Ζεύς σε γεννήτωρ ἐμὸς</l>
    <l>πρόρριζον ἐκτρίψειεν οὐτάσας πυρί.</l>
    <l>οὐκ εἶπον — οὐ σῆς προυνοησάμην φρενός; —</l>
    <l>σιγᾶν ἐφ’ οἷσι νῦν ἐγὼ κακύνομαι;</l>
    <l>σὺ δ’ οὐκ ἀνέσχου· τοιγὰρ οὐκέτ’ εὐκλεεῖς</l>
    <l>θανούμεθ’. ἀλλὰ δεῖ με δὴ καινῶν λόγων.</l>
    <l>οὗτος γὰρ ὀργῇ συντεθηγμένος φρένας</l>
    <l>ἐρεῖ καθ’ ἡμῶν πατρὶ σὰς ἁμαρτίας,</l>
    <l>ἐρεῖ δὲ Πιτθεῖ τῷ γέροντι συμφοράς,</l>
    <l>πλήσει τε πᾶσαν γαῖαν αἰσχίστων λόγων.</l>
    <l>ὄλοιο καὶ σὺ χὥστις ἄκοντας φίλους</l>
    <l>πρόθυμός ἐστι μὴ καλῶς εὐεργετεῖν.</l>
</sp>

<sp><speaker>Τροφός</speaker>
    <l n="695">δέσποιν’, ἔχεις μὲν τἀμὰ μέμψασθαι κακά·</l>
    <l>τὸ γὰρ δάκνον σου τὴν διάγνωσιν κρατεῖ·</l>
    <l>ἔχω δὲ κἀγὼ πρὸς τάδ’, εἰ δέξῃ, λέγειν.</l>
    <l>ἔθρεψά σ’ εὔνους τ’ εἰμί· τῆς νόσου δέ σοι</l>
    <l>ζητοῦσα φάρμαχ’ ηὗρον οὐχ ἁβουλόμην.</l>
    <l>εἰ δ’ εὖ γ’ ἔπραξα, κάρτ’ ἂν ἐν σοφοῖσιν ἦ·</l>
    <l>πρὸς τὰς τύχας γὰρ τὰς φρένας κεκτήμεθα.</l>
</sp>

<sp><speaker>Φαίδρα</speaker>
    <l n="702">ἦ γὰρ δίκαια ταῦτα κἀξαρκοῦντά μοι,</l>
    <l>τρώσασαν ἡμᾶς εἶτα συγχωρεῖν λόγοις;</l>
</sp>

<sp><speaker>Τροφός</speaker>
    <l n="704">μακρηγοροῦμεν· οὐκ ἐσωφρόνουν ἐγώ.</l>
    <l>ἀλλ’ ἔστι κἀκ τῶνδ’ ὥστε σωθῆναι, τέκνον.</l>
</sp>

<sp><speaker>Φαίδρα</speaker>
    <l n="706">παῦσαι λέγουσα· καὶ τὰ πρὶν γὰρ οὐ καλῶς</l>
    <l>παρῄνεσάς μοι κἀπεχείρησας κακά.</l>
    <l>ἀλλ’ ἐκποδὼν ἄπελθε καὶ σαυτῆς πέρι</l>
    <l>φρόντιζ’· ἐγὼ γὰρ τἀμὰ θήσομαι καλῶς.</l>
    <l>ὑμεῖς δέ, παῖδες εὐγενεῖς Τροζήνιαι,</l>
    <l>τοσόνδε μοι παράσχετ’ ἐξαιτουμένῃ,</l>
    <l>σιγῇ καλύπτειν ἁνθάδ’ εἰσηκούσατε.</l>
</sp>

<sp><speaker>Χορός</speaker>
    <l n="713">ὄμνυμι σεμνὴν Ἄρτεμιν, Διὸς κόρην,</l>
    <l>μηδὲν κακῶν σῶν ἐς φάος δείξειν ποτέ.</l>
 </sp>

<sp><speaker>Φαίδρα</speaker>
    <l n="715">καλῶς ἔλεξας· ἓν δὲ †προτρέπουσ’† ἐγὼ</l>
    <l>εὕρημα δῆτα τῆσδε συμφορᾶς ἔχω,</l>
    <l>ὥστ’ εὐκλεᾶ μὲν παισὶ προσθεῖναι βίον,</l>
    <l>αὐτή τ’ ὀνάσθαι πρὸς τὰ νῦν πεπτωκότα.</l>
    <l>οὐ γάρ ποτ’ αἰσχυνῶ γε Κρησίους δόμους,</l>
    <l>οὐδ’ ἐς πρόσωπον Θησέως ἀφίξομαι</l>
    <l>αἰσχροῖς ἐπ’ ἔργοις οὕνεκα ψυχῆς μιᾶς.</l>
</sp>

<sp><speaker>Χορός</speaker>
    <l n="722">μέλλεις δὲ δὴ τί δρᾶν ἀνήκεστον κακόν;</l>
</sp>

<sp><speaker>Φαίδρα</speaker>
    <l n="723">θανεῖν· ὅπως δέ, τοῦτ’ ἐγὼ βουλεύσομαι.</l>
</sp>

<sp><speaker>Χορός</speaker>
    <l n="724" part="I">εὔφημος ἴσθι.</l>
</sp>

<sp><speaker>Φαίδρα</speaker>
    <l n="724b" part="F">καὶ σύ γ’ εὖ με νουθέτει.</l>
    <l n="725">ἐγὼ δὲ Κύπριν, ἥπερ ἐξόλλυσί με,</l>
    <l>ψυχῆς ἀπαλλαχθεῖσα τῇδ’ ἐν ἡμέρᾳ</l>
    <l>τέρψω· πικροῦ δ’ ἔρωτος ἡσσηθήσομαι.</l>
    <l>ἀτὰρ κακόν γε χἁτέρῳ γενήσομαι</l>
    <l>θανοῦσ’, ἵν’ εἰδῇ μὴ ’πὶ τοῖς ἐμοῖς κακοῖς</l>
    <l>ὑψηλὸς εἶναι· τῆς νόσου δὲ τῆσδέ μοι</l>
    <l>κοινῇ μετασχὼν σωφρονεῖν μαθήσεται.</l>
</sp></div>
</div>
                
<milestone ed="perseus" n="732" unit="card"/>

<div type="textpart" subtype="choral">
<div type="textpart" subtype="strophe" n="1">
<sp><speaker>Χορός</speaker>
    <l n="732">Ἠλιβάτοις ὑπὸ κευθμῶσι γενοίμαν,</l>
    <l>ἵνα με πτεροῦσσαν ὄρνιν ἀγέλῃσι</l>
    <l>ποταναῖς θεὸς ἐνθείη·</l>
    <l>ἀρθείην δ’ ἐπὶ πόντιον</l>
    <l>κῦμα τᾶς Ἀδριηνᾶς</l>
    <l>ἀκτᾶς Ἠριδανοῦ θ’ ὕδωρ·</l>
    <l>ἔνθα πορφύρεον σταλάσ-</l>
    <l>σουσιν ἐς οἶδμα πατρὸς τάλαι-</l>
    <l>ναι κόραι Φαέθοντος οἴ-</l>
    <l>κτῳ δακρύων</l>
    <l>τὰς ἠλεκτροφαεῖς αὐγάς.</l>
</sp></div>
<milestone ed="perseus" n="742" unit="card"/>

<div type="textpart" subtype="antistrophe" n="1">
<sp><speaker>Χορός</speaker>
    <l n="742">Ἑσπερίδων δ’ ἐπὶ μηλόσπορον ἀκτὰν</l>
    <l>ἀνύσαιμι τᾶν ἀοιδῶν, ἵν’ ὁ ποντο-</l>
    <l>μέδων πορφυρέας λίμνας</l>
    <l>ναύταις οὐκέθ’ ὁδὸν νέμει,</l>
    <l>σεμνὸν τέρμονα κυρῶν</l>
    <l>οὐρανοῦ, τὸν Ἄτλας ἔχει·</l>
    <l>κρῆναί τ’ ἀμβρόσιαι χέον-</l>
    <l>ται Ζηνὸς μελάθρων παρὰ κοί-</l>
    <l>ταις, ἵν’ ἁ βιόδωρος αὔ-</l>
    <l>ξει ζαθέα</l>
    <l>χθὼν εὐδαιμονίαν θεοῖς.</l>
</sp></div>
<milestone ed="perseus" n="752" unit="card"/>

<div type="textpart" subtype="strophe" n="2">
<sp><speaker>Χορός</speaker>
    <l n="752">ὦ λευκόπτερε Κρησία</l>
    <l>πορθμίς, ἃ διὰ πόντιον</l>
    <l>κῦμ’ ἁλίκτυπον ἅλμας</l>
    <l>ἐπόρευσας ἐμὰν ἄνασσαν ὀλβίων ἀπ’ οἴκων,</l>
    <l>κακονυμφοτάταν ὄνασιν. ἦ γὰρ ἀπ’ ἀμφοτέρων</l>
    <l>ἁ Κρησίας ἐκ γᾶς δύσορ-</l>
    <l>νις ἔπτατο κλεινὰς Ἀθή-</l>
    <l>νας· Μουνίχου δ’ ἀκταῖσιν ἐκ-</l>
    <l>δήσαντο πλεκτὰς πεισμάτων</l>
    <l>ἀρχάς, ἐπ’ ἀ-</l>
    <l>πείρου τε γᾶς ἔβασαν.</l>
</sp></div>
<milestone ed="perseus" n="764" unit="card"/>

<div type="textpart" subtype="antistrophe" n="2">
<sp><speaker>Χορός</speaker>
    <l n="764">ἀνθ’ ὧν, οὐχ ὁσίων ἐρώ-</l>
    <l>των δεινᾷ φρένας Ἀφροδί-</l>
    <l>τας νόσῳ κατεκλάσθη·</l>
    <l>χαλεπᾷ δ’ ὑπέραντλος οὖσα συμφορᾷ τεράμνων</l>
    <l>ἀπὸ νυμφιδίων κρεμαστὸν ἅψεται ἀμφὶ βρόχον</l>
    <l>λευκᾷ καθαρμόζουσα δεί-</l>
    <l>ρᾳ, δαίμονα στυγνὸν καται-</l>
    <l>δεσθεῖσα, τὰν δ’ εὔδοξον ἀνθ-</l>
    <l>αιρουμένα φήμαν, ἀπαλ-</l>
    <l>λάσσουσά τ’ ἀλ-</l>
    <l>γεινὸν φρενῶν ἔρωτα.</l>
</sp></div>
</div>
<milestone ed="perseus" n="776" unit="card"/>

<div type="textpart" subtype="episode">
<sp><speaker>Τροφός</speaker>
<stage>ἔσωθεν</stage>
    <l n="776">ἰοὺ ἰού·</l>
    <l n="776a">βοηδρομεῖτε πάντες οἱ πέλας δόμων·</l>
    <l n="777">ἐν ἀγχόναις δέσποινα, Θησέως δάμαρ.</l></sp>

<sp><speaker>Χορός</speaker>
    <l n="778"> — φεῦ φεῦ, πέπρακται· βασιλὶς οὐκέτ’ ἔστι δὴ</l>
    <l>γυνή, κρεμαστοῖς ἐν βρόχοις ἠρτημένη.</l></sp>

<sp><speaker>Τροφός</speaker>
    <l n="780">οὐ σπεύσετ’; οὐκ οἴσει τις ἀμφιδέξιον</l>
    <l>σίδηρον, ᾧ τόδ’ ἅμμα λύσομεν δέρης;</l></sp>

<sp><speaker>Χορός</speaker>
    <l n="782"> — φίλαι, τί δρῶμεν; ἢ δοκεῖ περᾶν δόμους</l>
    <l>λῦσαί τ’ ἄνασσαν ἐξ ἐπισπαστῶν βρόχων;</l>
    <l>— τί δ’; οὐ πάρεισι πρόσπολοι νεανίαι;</l>
    <l>τὸ πολλὰ πράσσειν οὐκ ἐν ἀσφαλεῖ βίου.</l>
</sp>

<sp><speaker>Τροφός</speaker>
    <l n="786">ὀρθώσατ’ ἐκτείνοντες ἄθλιον νέκυν·</l>
    <l>πικρὸν τόδ’ οἰκούρημα δεσπόταις ἐμοῖς.</l></sp>
  
<sp><speaker>Χορός</speaker>
    <l n="788"> — ὄλωλεν ἡ δύστηνος, ὡς κλύω, γυνή·</l>
    <l>ἤδη γὰρ ὡς νεκρόν νιν ἐκτείνουσι δή.</l>
</sp>

<sp><speaker>Θησεύς</speaker>
    <l n="790">γυναῖκες, ἴστε τίς ποτ’ ἐν δόμοις βοή;</l>
    <l>ἠχὼ βαρεῖα προσπόλων ἀφίκετο.</l>
    <l>οὐ γάρ τί μ’ ὡς θεωρὸν ἀξιοῖ δόμος</l>
    <l>πύλας ἀνοίξας εὐφρόνως προσεννέπειν.</l>
    <l>μῶν Πιτθέως τι γῆρας εἴργασται νέον;</l>
    <l>πρόσω μὲν ἤδη βίοτος, ἀλλ’ ὅμως ἔτ’ ἂν</l>
    <l>λυπηρὸς ἡμῖν τούσδ’ ἂν ἐκλίποι δόμους.</l></sp>

<sp><speaker>Χορός</speaker>
    <l n="797">οὐκ ἐς γέροντας ἥδε σοι τείνει τύχη,</l>
    <l>Θησεῦ· νέοι θανόντες ἀλγυνοῦσί σε.</l></sp>

<sp><speaker>Θησεύς</speaker>
    <l n="799">οἴμοι· τέκνων μοι μή τι συλᾶται βίος;</l>
</sp>

<sp><speaker>Χορός</speaker>
    <l n="800">ζῶσιν, θανούσης μητρὸς ὡς ἄλγιστά σοι.</l>
 </sp>

<sp><speaker>Θησεύς</speaker>
    <l n="801">τί φῄς; ὄλωλεν ἄλοχος; ἐκ τίνος τύχης;</l></sp>

<sp><speaker>Χορός</speaker>
    <l n="802">βρόχον κρεμαστὸν ἀγχόνης ἀνήψατο.</l>
</sp>

<sp><speaker>Θησεύς</speaker>
    <l n="803">λύπῃ παχνωθεῖσ’, ἢ ἀπὸ συμφορᾶς τινος;</l>
</sp>

<sp><speaker>Χορός</speaker>
    <l n="804">τοσοῦτον ἴσμεν· ἄρτι γὰρ κἀγὼ δόμοις,</l>
    <l>Θησεῦ, πάρειμι σῶν κακῶν πενθήτρια.</l></sp>

<sp><speaker>Θησεύς</speaker>
    <l n="806">αἰαῖ· τί δῆτα τοῖσδ’ ἀνέστεμμαι κάρα</l>
    <l>πλεκτοῖσι φύλλοις, δυστυχὴς θεωρὸς ὤν;</l>
    <l>χαλᾶτε κλῇθρα, πρόσπολοι, πυλωμάτων,</l>
    <l n="825">ἐκλύεθ’ ἁρμούς, ὡς ἴδω πικρὰν θέαν</l>
    <l n="810">γυναικός, ἥ με κατθανοῦσ’ ἀπώλεσεν.</l>
</sp>
<milestone ed="perseus" n="811" unit="card"/>

<div type="textpart" subtype="lyric">
<sp><speaker>Χορός</speaker>
    <l n="811"> — ἰὼ ἰὼ τάλαινα μελέων κακῶν·</l>
    <l n="811a">ἔπαθες, εἰργάσω</l>
    <l n="812">τοσοῦτον ὥστε τούσδε συγχέαι δόμους.</l>
    <l n="813"> — αἰαῖ τόλμας, ὦ βιαίως θανοῦσ’</l>
    <l>ἀνοσίῳ τε συμφορᾷ, σᾶς χερὸς</l>
    <l>πάλαισμα μελέας.</l>
    <l> — τίς ἄρα σάν, τάλαιν’, ἀμαυροῖ ζόαν;</l>
    
</sp></div>
    
<milestone ed="perseus" n="817" unit="card"/>

<div type="textpart" subtype="strophe" n="1">
<sp><speaker>Θησεύς</speaker>
    <l n="817">ὤμοι ἐγὼ πόνων· ἔπαθον, ὦ πόλις,</l>
    <l>τὰ μάκιστ’ ἐμῶν κακῶν. ὦ τύχα,</l>
    <l>ὥς μοι βαρεῖα καὶ δόμοις ἐπεστάθης,</l>
    <l n="820">κηλὶς ἄφραστος ἐξ ἀλαστόρων τινός.</l>
    <l>κατακονὰ μὲν οὖν ἀβίοτος βίου·</l>
    <l>κακῶν δ’, ὢ τάλας, πέλαγος εἰσορῶ</l>
    <l>τοσοῦτον ὥστε μήποτ’ ἐκνεῦσαι πάλιν,</l>
    <l n="824">μηδ’ ἐκπερᾶσαι κῦμα τῆσδε συμφορᾶς.</l>
    <l n="826">τίνα λόγον τάλας, τίνα τύχαν σέθεν</l>
    <l>βαρύποτμον, γύναι, προσαυδῶν τύχω;</l>
    <l>ὄρνις γὰρ ὥς τις ἐκ χερῶν ἄφαντος εἶ,</l>
    <l>πήδημ’ ἐς Ἅιδου κραιπνὸν ὁρμήσασά μοι.</l>
    <l n="830">αἰαῖ αἰαῖ, μέλεα μέλεα τάδε πάθη.</l>
    <l>πρόσωθεν δέ ποθεν ἀνακομίζομαι</l>
    <l>τύχαν δαιμόνων</l>
    <l>ἀμπλακίαισι τῶν πάροιθέν τινος.</l>
</sp>
<milestone ed="perseus" n="834" unit="card"/>

<sp><speaker>Χορός</speaker>
    <l n="834">οὐ σοὶ τάδ’, ὦναξ, ἦλθε δὴ μόνῳ κακά,</l>
    <l>πολλῶν μετ’ ἄλλων δ’ ὤλεσας κεδνὸν λέχος.</l></sp></div>
<milestone ed="perseus" n="836" unit="card"/>

<div type="textpart" subtype="antistrophe" n="1">
<sp><speaker>Θησεύς</speaker>
    <l n="836">τὸ κατὰ γᾶς θέλω, τὸ κατὰ γᾶς κνέφας</l>
    <l>μετοικεῖν σκότῳ θανὼν ὁ τλάμων,</l>
    <l>τῆς σῆς στερηθεὶς φιλτάτης ὁμιλίας·</l>
    <l>ἀπώλεσας γὰρ μᾶλλον ἢ κατέφθισο.</l>
    <l n="840">†τίνος κλύω; πόθεν θανάσιμος τύχα,</l>
    <l>γύναι, σὰν ἔβα, τάλαινα, καρδίαν;†</l>
    <l>εἴποι τις ἂν τὸ πραχθέν, ἢ μάτην ὄχλον</l>
    <l>στέγει τύραννον δῶμα προσπόλων ἐμῶν;</l>
    <l>ὤμοι μοι σέθεν, . . . . .</l>
    <l n="845">μέλεος, οἷον εἶδον ἄλγος δόμων,</l>
    <l>οὐ τλητὸν οὐδὲ ῥητόν. ἀλλ’ ἀπωλόμην·</l>
    <l>ἔρημος οἶκος, καὶ τέκν’ ὀρφανεύεται.</l>
    <l>ἔλιπες <add>οὓς ἔτεκες,</add> ἔλιπες, ὦ φίλα</l>
    <l>γυναικῶν ἀρίστα θ’ ὁπόσας ὁρᾷ</l>
    <l n="850">φέγγος ἀελίου</l>
    <l>τε καὶ νυκτὸς ἀστερωπὸν σέλας.</l>
</sp></div>
    
<milestone ed="perseus" n="852" unit="card"/>

<div type="textpart" subtype="lyric">
<sp><speaker>Χορός</speaker>
    <l n="852">ἰὼ τάλας· ὦ τάλας· ὅσον κακὸν ἔχει δόμος.</l>
    <l>δάκρυσί μου βλέφαρα</l>
    <l>καταχυθέντα τέγγεται σᾷ τύχᾳ·</l>
    <l>τὸ δ’ ἐπὶ τῷδε πῆμα φρίσσω πάλαι.</l>
</sp>
    
<milestone ed="perseus" n="856" unit="card"/>

<sp><speaker>Θησεύς</speaker>
    <l n="856">ἔα ἔα·</l>
    <l>τί δή ποθ’ ἥδε δέλτος ἐκ φίλης χερὸς</l>
    <l>ἠρτημένη; θέλει τι σημῆναι νέον;</l>
    <l>ἀλλ’ ἦ λέχους μοι καὶ τέκνων ἐπιστολὰς</l>
    <l>ἔγραψεν ἡ δύστηνος, ἐξαιτουμένη;</l>
    <l n="860">θάρσει, τάλαινα· λέκτρα γὰρ τὰ Θησέως</l>
    <l>οὐκ ἔστι δῶμά θ’ ἥτις εἴσεισιν γυνή.</l>
    <l>καὶ μὴν τύποι γε σφενδόνης χρυσηλάτου</l>
    <l>τῆς οὐκέτ’ οὔσης τῆσδε προσσαίνουσί με.</l>
    <l>φέρ’, ἐξελίξας περιβολὰς σφραγισμάτων</l>
    <l>ἴδω τί λέξαι δέλτος ἥδε μοι θέλει.</l>
</sp></div>
<milestone ed="perseus" n="866" unit="card"/>

<div type="textpart" subtype="lyric">
<sp><speaker>Χορός</speaker>
    <l n="866"> — φεῦ φεῦ· τόδ’ αὖ νεοχμὸν ἐκδοχαῖς</l>
    <l>ἐπιφέρει θεὸς κακόν. ἐμοὶ μὲν οὖν</l>
    <l>ἀβίοτος βίου τύχα †πρὸς τὸ κρανθέν· εἴη τυχεῖν.†</l>
    <l> — ὀλομένους γάρ, οὐκέτ’ ὄντας λέγω,</l>
    <l>φεῦ φεῦ, τῶν ἐμῶν τυράννων δόμους.</l>
    <l> — ὦ δαῖμον, εἴ πως ἔστι, μὴ σφήλῃς δόμους,</l>
    <l>αἰτουμένης δὲ κλῦθί μου· πρὸς γάρ τινος</l>
    <l>οἰωνὸν ὥστε μάντις εἰσορῶ κακοῦ.</l></sp>
<milestone ed="perseus" n="874" unit="card"/>

<sp><speaker>Θησεύς</speaker>
    <l n="874">οἴμοι· τόδ’ οἷον ἄλλο πρὸς κακῷ κακόν,</l>
    <l>οὐ τλητὸν οὐδὲ λεκτόν. ὦ τάλας ἐγώ.</l>
</sp>

<sp><speaker>Χορός</speaker>
    <l n="876">τί χρῆμα; λέξον, εἴ τί μοι λόγου μέτα.</l></sp></div>
    
<milestone ed="perseus" n="877" unit="card"/>

<div type="textpart" subtype="lyric">
<sp><speaker>Θησεύς</speaker>
    <l n="877">βοᾷ βοᾷ δέλτος ἄλαστα. πᾷ φύγω</l>
    <l>βάρος κακῶν; ἀπὸ γὰρ ὀλόμενος οἴχομαι,</l>
    <l>οἷον οἷον εἶδον [ἐν] γραφαῖς μέλος</l>
    <l>φθεγγόμενον τλάμων.</l>
</sp>

<sp><speaker>Χορός</speaker>
    <l n="881">αἰαῖ, κακῶν ἀρχηγὸν ἐκφαίνεις λόγον.</l>
</sp>

<sp><speaker>Θησεύς</speaker>
    <l n="882">τόδε μὲν οὐκέτι στόματος ἐν πύλαις</l>
    <l>καθέξω δυσεκπέρατον, ὀλοὸν</l>
    <l>κακόν· ἰὼ πόλις.</l>
    <l>Ἱππόλυτος εὐνῆς τῆς ἐμῆς ἔτλη θιγεῖν</l>
    <l>βίᾳ, τὸ σεμνὸν Ζηνὸς ὄμμ’ ἀτιμάσας.</l>
    <l>ἀλλ’, ὦ πάτερ Πόσειδον, ἃς ἐμοί ποτε</l>
    <l>ἀρὰς ὑπέσχου τρεῖς, μιᾷ κατέργασαι</l>
    <l>τούτων ἐμὸν παῖδ’, ἡμέραν δὲ μὴ φύγοι</l>
    <l>τήνδ’, εἴπερ ἡμῖν ὤπασας σαφεῖς ἀράς.</l>
</sp>
    
<milestone ed="perseus" n="891" unit="card"/>

<sp><speaker>Χορός</speaker>
    <l n="891">ἄναξ, ἀπεύχου ταῦτα πρὸς θεῶν πάλιν·</l>
    <l>γνώσῃ γὰρ αὖθις ἀμπλακών. ἐμοὶ πιθοῦ.</l>
</sp>

<sp><speaker>Θησεύς</speaker>
    <l n="893">οὐκ ἔστι· καὶ πρός γ’ ἐξελῶ σφε τῆσδε γῆς,</l>
    <l>δυοῖν δὲ μοίραιν θατέρᾳ πεπλήξεται·</l>
    <l>ἢ γὰρ Ποσειδῶν αὐτὸν εἰς Ἅιδου δόμους</l>
    <l>θανόντα πέμψει τὰς ἐμὰς ἀρὰς σέβων,</l>
    <l>ἢ τῆσδε χώρας ἐκπεσὼν ἀλώμενος</l>
    <l>ξένην ἐπ’ αἶαν λυπρὸν ἀντλήσει βίον.</l>
</sp>

<sp><speaker>Χορός</speaker>
    <l n="899">καὶ μὴν ὅδ’ αὐτὸς παῖς σὸς ἐς καιρὸν πάρα,</l>
    <l>Ἱππόλυτος· ὀργῆς δ’ ἐξανεὶς κακῆς, ἄναξ</l>
    <l>Θησεῦ, τὸ λῷστον σοῖσι βούλευσαι δόμοις.</l>
</sp>

<sp><speaker>Ἱππόλυτος</speaker>
    <l n="902">κραυγῆς ἀκούσας σῆς ἀφικόμην, πάτερ,</l>
    <l>σπουδῇ· τὸ μέντοι πρᾶγμ’ ἐφ’ ᾧτινι στένεις</l>
    <l>οὐκ οἶδα, βουλοίμην δ’ ἂν ἐκ σέθεν κλύειν.</l>
    <l>ἔα, τί χρῆμα; σὴν δάμαρθ’ ὁρῶ, πάτερ,</l>
    <l>νεκρόν· μεγίστου θαύματος τόδ’ ἄξιον·</l>
    <l>ἣν ἀρτίως ἔλειπον, ἣ φάος τόδε</l>
    <l>οὔπω χρόνον παλαιὸν εἰσεδέρκετο.</l>
    <l>τί χρῆμα πάσχει; τῷ τρόπῳ διόλλυται;</l>
    <l>πάτερ, πυθέσθαι βούλομαι σέθεν πάρα.</l>
    <l>σιγᾷς· σιωπῆς δ’ οὐδὲν ἔργον ἐν κακοῖς·</l>
    <l>ἡ γὰρ ποθοῦσα πάντα καρδία κλύειν</l>
    <l>κἀν τοῖς κακοῖσι λίχνος οὖσ’ ἁλίσκεται.</l>
    <l>οὐ μὴν φίλους γε κἄτι μᾶλλον ἢ φίλους</l>
    <l>κρύπτειν δίκαιον σάς, πάτερ, δυσπραξίας.</l>
</sp>

<sp><speaker>Θησεύς</speaker>
    <l n="916">ὦ πόλλ’ ἁμαρτάνοντες ἄνθρωποι μάτην,</l>
    <l>τί δὴ τέχνας μὲν μυρίας διδάσκετε</l>
    <l>καὶ πάντα μηχανᾶσθε κἀξευρίσκετε,</l>
    <l>ἓν δ’ οὐκ ἐπίστασθ’ οὐδ’ ἐθηράσασθέ πω,</l>
    <l>φρονεῖν διδάσκειν οἷσιν οὐκ ἔνεστι νοῦς;</l>
</sp>

<sp><speaker>Ἱππόλυτος</speaker>
    <l n="921">δεινὸν σοφιστὴν εἶπας, ὅστις εὖ φρονεῖν</l>
    <l>τοὺς μὴ φρονοῦντας δυνατός ἐστ’ ἀναγκάσαι.</l>
    <l>ἀλλ’ οὐ γὰρ ἐν δέοντι λεπτουργεῖς, πάτερ,</l>
    <l>δέδοικα μή σου γλῶσσ’ ὑπερβάλῃ κακοῖς.</l>
</sp>

<sp><speaker>Θησεύς</speaker>
    <l n="925">φεῦ, χρῆν βροτοῖσι τῶν φίλων τεκμήριον</l>
    <l>σαφές τι κεῖσθαι καὶ διάγνωσιν φρενῶν,</l>
    <l>ὅστις τ’ ἀληθής ἐστιν ὅς τε μὴ φίλος,</l>
    <l>δισσάς τε φωνὰς πάντας ἀνθρώπους ἔχειν,</l>
    <l>τὴν μὲν δικαίαν, τὴν δ’ ὅπως ἐτύγχανεν,</l>
    <l>ὡς ἡ φρονοῦσα τἄδικ’ ἐξηλέγχετο</l>
    <l>πρὸς τῆς δικαίας, κοὐκ ἂν ἠπατώμεθα.</l>
</sp>

<sp><speaker>Ἱππόλυτος</speaker>
    <l n="932">ἀλλ’ ἦ τις ἐς σὸν οὖς με διαβαλὼν ἔχει</l>
    <l>φίλων, νοσοῦμεν δ’ οὐδὲν ὄντες αἴτιοι;</l>
    <l>ἔκ τοι πέπληγμαι· σοὶ γὰρ ἐκπλήσσουσί με</l>
    <l>λόγοι παραλλάσσοντες ἔξεδροι φρενῶν.</l>
</sp>
    
<milestone ed="perseus" n="936" unit="card"/>

<sp><speaker>Θησεύς</speaker>
    <l n="936">φεῦ τῆς βροτείας· ποῖ προβήσεται; φρενός.</l>
    <l>τί τέρμα τόλμης καὶ θράσους γενήσεται;</l>
    <l>εἰ γὰρ κατ’ ἀνδρὸς βίοτον ἐξογκώσεται,</l>
    <l>ὁ δ’ ὕστερος τοῦ πρόσθεν εἰς ὑπερβολὴν</l>
    <l>πανοῦργος ἔσται, θεοῖσι προσβαλεῖν χθονὶ</l>
    <l>ἄλλην δεήσει γαῖαν, ἣ χωρήσεται</l>
    <l>τοὺς μὴ δικαίους καὶ κακοὺς πεφυκότας.</l>
    <l>σκέψασθε δ’ ἐς τόνδ’, ὅστις ἐξ ἐμοῦ γεγὼς</l>
    <l>ᾔσχυνε τἀμὰ λέκτρα κἀξελέγχεται</l>
    <l>πρὸς τῆς θανούσης ἐμφανῶς κάκιστος ὤν.</l>
    <l>δεῖξον δ’, ἐπειδή γ’ ἐς μίασμ’ ἐλήλυθας,</l>
    <l>τὸ σὸν πρόσωπον δεῦρ’ ἐναντίον πατρί.</l>
    <l>σὺ δὴ θεοῖσιν ὡς περισσὸς ὢν ἀνὴρ</l>
    <l>ξύνει; σὺ σώφρων καὶ κακῶν ἀκήρατος;</l>
    <l>οὐκ ἂν πιθοίμην τοῖσι σοῖς κόμποις ἐγὼ</l>
    <l>θεοῖσι προσθεὶς ἀμαθίαν φρονεῖν κακῶς.</l>
    <l>†ἤδη νυν αὔχει καὶ δι’ ἀψύχου βορᾶς</l>
    <l>σίτοις† καπήλευ’, Ὀρφέα τ’ ἄνακτ’ ἔχων</l>
    <l>βάκχευε πολλῶν γραμμάτων τιμῶν καπνούς·</l>
    <l>ἐπεί γ’ ἐλήφθης. τοὺς δὲ τοιούτους ἐγὼ</l>
    <l>φεύγειν προφωνῶ πᾶσι· θηρεύουσι γὰρ</l>
    <l>σεμνοῖς λόγοισιν, αἰσχρὰ μηχανώμενοι.</l>
    <l>τέθνηκεν ἥδε· τοῦτό σ’ ἐκσώσειν δοκεῖς;</l>
    <l>ἐν τῷδ’ ἁλίσκῃ πλεῖστον, ὦ κάκιστε σύ·</l>
    <l>ποῖοι γὰρ ὅρκοι κρείσσονες, τίνες λόγοι</l>
    <l>τῆσδ’ ἂν γένοιντ’ ἄν, ὥστε σ’ αἰτίαν φυγεῖν;</l>
    <l>μισεῖν σε φήσεις τήνδε καὶ τὸ δὴ νόθον</l>
    <l>τοῖς γνησίοισι πολέμιον πεφυκέναι·</l>
    <l>κακὴν ἄρ’ αὐτὴν ἔμπορον βίου λέγεις,</l>
    <l>εἰ δυσμενείᾳ σῇ τὰ φίλτατ’ ὤλεσεν.</l>
    <l>ἀλλ’ ὡς τὸ μῶρον ἀνδράσιν μὲν οὐκ ἔνι,</l>
    <l>γυναιξὶ δ’ ἐμπέφυκεν; οἶδ’ ἐγὼ νέους,</l>
    <l>οὐδὲν γυναικῶν ὄντας ἀσφαλεστέρους,</l>
    <l>ὅταν ταράξῃ Κύπρις ἡβῶσαν φρένα·</l>
    <l>τὸ δ’ ἄρσεν αὐτοὺς ὠφελεῖ προσκείμενον.</l>
    <l>νῦν οὖν — τί ταῦτα σοῖς ἁμιλλῶμαι λόγοις</l>
    <l>νεκροῦ παρόντος μάρτυρος σαφεστάτου;</l>
    <l>ἔξερρε γαίας τῆσδ’ ὅσον τάχος φυγάς,</l>
    <l>καὶ μήτ’ Ἀθήνας τὰς θεοδμήτους μόλῃς,</l>
    <l>μήτ’ εἰς ὅρους γῆς ἧς ἐμὸν κρατεῖ δόρυ.</l>
    <l>εἰ γὰρ παθών γε σοῦ τάδ’ ἡσσηθήσομαι,</l>
    <l>οὐ μαρτυρήσει μ’  Ἴσθμιος Σίνις ποτὲ</l>
    <l>κτανεῖν ἑαυτόν, ἀλλὰ κομπάζειν μάτην,</l>
    <l>οὐδ’ αἱ θαλάσσῃ σύννομοι Σκιρωνίδες</l>
    <l>φήσουσι πέτραι τοῖς κακοῖς μ’ εἶναι βαρύν.</l>
</sp>

<sp><speaker>Χορός</speaker>
    <l n="981">οὐκ οἶδ’ ὅπως εἴποιμ’ ἂν εὐτυχεῖν τινα</l>
    <l>θνητῶν· τὰ γὰρ δὴ πρῶτ’ ἀνέστραπται πάλιν.</l>
</sp>
    
<milestone ed="perseus" n="983" unit="card"/>

<sp><speaker>Ἱππόλυτος</speaker>
    <l n="983">πάτερ, μένος μὲν ξύστασίς τε σῶν φρενῶν</l>
    <l>δεινή· τὸ μέντοι πρᾶγμ’ ἔχον καλοὺς λόγους,</l>
    <l>εἴ τις διαπτύξειεν, οὐ καλὸν τόδε.</l>
    <l>ἐγὼ δ’ ἄκομψος εἰς ὄχλον δοῦναι λόγον,</l>
    <l>ἐς ἥλικας δὲ κὠλίγους σοφώτερος.</l>
    <l>ἔχει δὲ μοῖραν καὶ τόδ’· οἱ γὰρ ἐν σοφοῖς</l>
    <l>φαῦλοι παρ’ ὄχλῳ μουσικώτεροι λέγειν.</l>
    <l>ὅμως δ’ ἀνάγκη, ξυμφορᾶς ἀφιγμένης,</l>
    <l>γλῶσσάν μ’ ἀφεῖναι. πρῶτα δ’ ἄρξομαι λέγειν,</l>
    <l>ὅθεν μ’ ὑπῆλθες πρῶτον ὡς διαφθερῶν</l>
    <l>κοὐκ ἀντιλέξοντ’. εἰσορᾷς φάος τόδε</l>
    <l>καὶ γαῖαν· ἐν τοῖσδ’ οὐκ ἔνεστ’ ἀνὴρ ἐμοῦ,</l>
    <l>οὐδ’ ἢν σὺ μὴ φῇς, σωφρονέστερος γεγώς.</l>
    <l>ἐπίσταμαι γὰρ πρῶτα μὲν θεοὺς σέβειν,</l>
    <l>φίλοις τε χρῆσθαι μὴ ἀδικεῖν πειρωμένοις,</l>
    <l>ἀλλ’ οἷσιν αἰδὼς μήτ’ ἐπαγγέλλειν κακὰ</l>
    <l>μήτ’ ἀνθυπουργεῖν αἰσχρὰ τοῖσι χρωμένοις·</l>
    <l>οὐκ ἐγγελαστὴς τῶν ὁμιλούντων, πάτερ,</l>
    <l>ἀλλ’ αὑτὸς οὐ παροῦσι κἀγγὺς ὢν φίλοις.</l>
    <l>ἑνὸς δ’ ἄθικτος, ᾧ με νῦν ἑλεῖν δοκεῖς·</l>
    <l>λέχους γὰρ ἐς τόδ’ ἡμέρας ἁγνὸν δέμας·</l>
    <l>οὐκ οἶδα πρᾶξιν τήνδε πλὴν λόγῳ κλύων</l>
    <l>γραφῇ τε λεύσσων· οὐδὲ ταῦτα γὰρ σκοπεῖν</l>
    <l>πρόθυμός εἰμι, παρθένον ψυχὴν ἔχων.</l>
    <l>καὶ δὴ τὸ σῶφρον τοὐμὸν οὐ πείθει σ’· ἴτω·</l>
    <l>δεῖ δή σε δεῖξαι τῷ τρόπῳ διεφθάρην.</l>
    <l>πότερα τὸ τῆσδε σῶμ’ ἐκαλλιστεύετο</l>
    <l>πασῶν γυναικῶν; ἢ σὸν οἰκήσειν δόμον</l>
    <l>ἔγκληρον εὐνὴν προσλαβὼν ἐπήλπισα;</l>
    <l>μάταιος ἆρ’ ἦν, οὐδαμοῦ μὲν οὖν φρενῶν.</l>
    <l>ἀλλ’ ὡς τυραννεῖν ἡδύ; τοῖσι σώφροσιν</l>
    <l>ἥκιστά γ’, εἰ μὴ τὰς φρένας διέφθορεν</l>
    <l>θνητῶν ὅσοισιν ἁνδάνει μοναρχία.</l>
    <l>ἐγὼ δ’ ἀγῶνας μὲν κρατεῖν Ἑλληνικοὺς</l>
    <l>πρῶτος θέλοιμ’ ἄν, ἐν πόλει δὲ δεύτερος</l>
    <l>σὺν τοῖς ἀρίστοις εὐτυχεῖν ἀεὶ φίλοις.</l>
    <l>πράσσειν τε γὰρ πάρεστι, κίνδυνός τ’ ἀπὼν</l>
    <l>κρείσσω δίδωσι τῆς τυραννίδος χάριν.</l>
    <l>ἓν οὐ λέλεκται τῶν ἐμῶν, τὰ δ’ ἄλλ’ ἔχεις·</l>
    <l>εἰ μὲν γὰρ ἦν μοι μάρτυς οἷός εἰμ’ ἐγώ,</l>
    <l>καὶ τῆσδ’ ὁρώσης φέγγος ἠγωνιζόμην,</l>
    <l>ἔργοις ἂν εἶδες τοὺς κακοὺς διεξιών·</l>
    <l>νῦν δ’ ὅρκιόν σοι Ζῆνα καὶ πέδον χθονὸς</l>
    <l>ὄμνυμι τῶν σῶν μήποθ’ ἅψασθαι γάμων</l>
    <l>μηδ’ ἂν θελῆσαι μηδ’ ἂν ἔννοιαν λαβεῖν.</l>
    <l>ἦ τἄρ’ ὀλοίμην ἀκλεὴς ἀνώνυμος,</l>
    <l>ἄπολις ἄοικος, φυγὰς ἀλητεύων χθόνα,</l>
    <l>καὶ μήτε πόντος μήτε γῆ δέξαιτό μου</l>
    <l>σάρκας θανόντος, εἰ κακὸς πέφυκ’ ἀνήρ.</l>
    <l>εἰ δ’ ἥδε δειμαίνουσ’ ἀπώλεσεν βίον</l>
    <l>οὐκ οἶδ’· ἐμοὶ γὰρ οὐ θέμις πέρα λέγειν.</l>
    <l>ἐσωφρόνησεν οὐκ ἔχουσα σωφρονεῖν,</l>
    <l>ἡμεῖς δ’ ἔχοντες οὐ καλῶς ἐχρώμεθα.</l>
</sp>

<sp><speaker>Χορός</speaker>
    <l n="1036">ἀρκοῦσαν εἶπας αἰτίας ἀποστροφήν,</l>
    <l>ὅρκους παρασχών, πίστιν οὐ σμικράν, θεῶν.</l>
</sp>

<sp><speaker>Θησεύς</speaker>
    <l n="1038">ἆρ’ οὐκ ἐπῳδὸς καὶ γόης πέφυχ’ ὅδε,</l>
    <l>ὃς τὴν ἐμὴν πέποιθεν εὐοργησίᾳ</l>
    <l>ψυχὴν κρατήσειν, τὸν τεκόντ’ ἀτιμάσας;</l>
</sp>

<sp><speaker>Ἱππόλυτος</speaker>
    <l n="1041">καὶ σοῦ γε ταὐτὰ κάρτα θαυμάζω, πάτερ·</l>
    <l>εἰ γὰρ σὺ μὲν παῖς ἦσθ’, ἐγὼ δὲ σὸς πατήρ,</l>
    <l>ἔκτεινά τοί σ’ ἂν κοὐ φυγαῖς ἐζημίουν,</l>
    <l>εἴπερ γυναικὸς ἠξίουν σ’ ἐμῆς θιγεῖν.</l>
</sp>

<sp><speaker>Θησεύς</speaker>
    <l n="1045">ὡς ἄξιον τόδ’ εἶπας· οὐχ οὕτω θανῇ.</l>
    <l n="1047">ταχὺς γὰρ Ἅιδης ῥᾷστος ἀνδρὶ δυστυχεῖ·</l>
    <l n="1048">ἀλλ’ ἐκ πατρῴας φυγὰς ἀλητεύων χθονὸς</l>
    <l n="1046">ὥσπερ σὺ σαυτῷ τόνδε προύθηκας νόμον —</l>
    <l n="1049">[ξένην ἐπ’ αἶαν λυπρὸν ἀντλήσεις βίον·</l>
    <l n="1050">μισθὸς γὰρ οὗτός ἐστιν ἀνδρὶ δυσσεβεῖ.]</l>
</sp>

<sp><speaker>Ἱππόλυτος</speaker>
    <l n="1051">οἴμοι, τί δράσεις; οὐδὲ μηνυτὴν χρόνον</l>
    <l>δέξῃ καθ’ ἡμῶν, ἀλλά μ’ ἐξελᾷς χθονός;</l>
</sp>

<sp><speaker>Θησεύς</speaker>
    <l n="1053">πέραν γε πόντου καὶ τόπων Ἀτλαντικῶν,</l>
    <l>εἴ πως δυναίμην, ὡς σὸν ἐχθαίρω κάρα.</l>
 </sp>

<sp><speaker>Ἱππόλυτος</speaker>
    <l n="1055">οὐδ’ ὅρκον οὐδὲ πίστιν οὐδὲ μάντεων</l>
    <l>φήμας ἐλέγξας ἄκριτον ἐκβαλεῖς με γῆς;</l>
 </sp>

<sp><speaker>Θησεύς</speaker>
        <l n="1057">ἡ δέλτος ἥδε κλῆρον οὐ δεδεγμένη</l>
        <l>κατηγορεῖ σου πιστά· τοὺς δ’ ὑπὲρ κάρα</l>
        <l>φοιτῶντας ὄρνις πόλλ’ ἐγὼ χαίρειν λέγω.</l>
</sp>

<milestone ed="perseus" n="1060" unit="card"/>

<sp><speaker>Ἱππόλυτος</speaker>
    <l n="1060">ὦ θεοί, τί δῆτα τοὐμὸν οὐ λύω στόμα,</l>
    <l>ὅστις γ’ ὑφ’ ὑμῶν, οὓς σέβω, διόλλυμαι;</l>
    <l>οὐ δῆτα· πάντως οὐ πίθοιμ’ ἂν οὕς με δεῖ,</l>
    <l>μάτην δ’ ἂν ὅρκους συγχέαιμ’ οὓς ὤμοσα.</l>
 </sp>

<sp><speaker>Θησεύς</speaker>
    <l n="1064">οἴμοι, τὸ σεμνὸν ὥς μ’ ἀποκτενεῖ τὸ σόν.</l>
    <l>οὐκ εἶ πατρῴας ἐκτὸς ὡς τάχιστα γῆς;</l>
</sp>

<sp><speaker>Ἱππόλυτος</speaker>
    <l n="1066">ποῖ δῆθ’ ὁ τλήμων τρέψομαι; τίνος ξένων</l>
    <l>δόμους ἔσειμι, τῇδ’ ἐπ’ αἰτίᾳ φυγών;</l>
</sp>

<sp><speaker>Θησεύς</speaker>
    <l n="1068">ὅστις γυναικῶν λυμεῶνας ἥδεται</l>
    <l>ξένους κομίζων καὶ ξυνοικούρους κακῶν.</l>
</sp>

<sp><speaker>Ἱππόλυτος</speaker>
    <l n="1070">αἰαῖ, πρὸς ἧπαρ· δακρύων [τ’] ἐγγὺς τόδε,</l>
    <l>εἰ δὴ κακός γε φαίνομαι, δοκῶ τέ σοι.</l>
</sp>

<sp><speaker>Θησεύς</speaker>
    <l n="1072">τότε στενάζειν καὶ προγιγνώσκειν σ’ ἐχρῆν</l>
    <l>ὅτ’ ἐς πατρῴαν ἄλοχον ὑβρίζειν ἔτλης.</l>
</sp>

<sp><speaker>Ἱππόλυτος</speaker>
    <l n="1074">ὦ δώματ’, εἴθε φθέγμα γηρύσαισθέ μοι</l>
    <l>καὶ μαρτυρήσαιτ’ εἰ κακὸς πέφυκ’ ἀνήρ.</l>
</sp>

<sp><speaker>Θησεύς</speaker>
    <l n="1076">ἐς τοὺς ἀφώνους μάρτυρας φεύγεις σοφῶς·</l>
    <l>τὸ δ’ ἔργον οὐ λέγον σε μηνύει κακόν.</l>
</sp>

<sp><speaker>Ἱππόλυτος</speaker>
    <l n="1078">φεῦ·</l>
    <l n="1078a">εἴθ’ ἦν ἐμαυτὸν προσβλέπειν ἐναντίον</l>
    <l n="1079">στάνθ’, ὡς ἐδάκρυσ’ οἷα πάσχομεν κακά.</l>
 </sp>

<sp><speaker>Θησεύς</speaker>
    <l n="1080">πολλῷ γε μᾶλλον σαυτὸν ἤσκησας σέβειν</l>
    <l>ἢ τοὺς τεκόντας ὅσια δρᾶν δίκαιος ὤν.</l>
</sp>

<sp><speaker>Ἱππόλυτος</speaker>
    <l n="1082">ὦ δυστάλαινα μῆτερ, ὦ πικραὶ γοναί·</l>
    <l>μηδείς ποτ’ εἴη τῶν ἐμῶν φίλων νόθος.</l>
</sp>

<sp><speaker>Θησεύς</speaker>
    <l n="1084">οὐχ ἕλξετ’ αὐτόν, δμῶες; οὐκ ἀκούετε</l>
    <l>πάλαι ξενοῦσθαι τόνδε προυννέποντά με;</l>
</sp>

<sp><speaker>Ἱππόλυτος</speaker>
    <l n="1086">κλαίων τις αὐτῶν ἆρ’ ἐμοῦ τεθίξεται·</l>
    <l>σὺ δ’ αὐτός, εἴ σοι θυμός, ἐξώθει χθονός.</l>
</sp>

<sp><speaker>Θησεύς</speaker>
    <l n="1088">δράσω τάδ’, εἰ μὴ τοῖς ἐμοῖς πείσῃ λόγοις·</l>
    <l>οὐ γάρ τις οἶκτος σῆς μ’ ὑπέρχεται φυγῆς.</l>
</sp>

<sp><speaker>Ἱππόλυτος</speaker>
    <l n="1090">ἄραρεν, ὡς ἔοικεν· ὦ τάλας ἐγώ·</l>
        <l>ὡς οἶδα μὲν ταῦτ’, οἶδα δ’ οὐχ ὅπως φράσω.</l>
        <l>ὦ φιλτάτη μοι δαιμόνων Λητοῦς κόρη,</l>
        <l>σύνθακε, συγκύναγε, φευξόμεσθα δὴ</l>
        <l>κλεινὰς Ἀθήνας. ἀλλὰ χαιρέτω πόλις</l>
        <l>καὶ γαῖ’ Ἐρεχθέως· ὦ πέδον Τροζήνιον,</l>
        <l>ὡς ἐγκαθηβᾶν πόλλ’ ἔχεις εὐδαίμονα,</l>
        <l>χαῖρ’· ὕστατον γάρ σ’ εἰσορῶν προσφθέγγομαι.</l>
        <l>ἴτ’ ὦ νέοι μοι τῆσδε γῆς ὁμήλικες,</l>
        <l>προσείπαθ’ ἡμᾶς καὶ προπέμψατε χθονός·</l>
        <l>ὡς οὔποτ’ ἄλλον ἄνδρα σωφρονέστερον</l>
        <l>ὄψεσθε, κεἰ μὴ ταῦτ’ ἐμῷ δοκεῖ πατρί.</l></sp></div>
</div>
                
<milestone ed="perseus" n="1102" unit="card"/>

<div type="textpart" subtype="choral">
<div type="textpart" subtype="strophe" n="1">
    <sp><speaker>Χορός Κυνηγῶν</speaker>
        <l n="1102">ἦ μέγα μοι τὰ θεῶν μελεδήμαθ’, ὅταν φρένας ἔλθῃ,</l>
        <l>λύπας παραιρεῖ· ξύνεσιν δέ τιν’ ἐλπίδι κεύθων</l>
        <l>λείπομαι ἔν τε τύχαις θνατῶν καὶ ἐν ἔργμασι λεύσσων·</l>
        <l>ἄλλα γὰρ ἄλλοθεν ἀμείβεται, μετὰ δ’ ἵσταται ἀνδράσιν</l>
        <l>αἰὼν</l>
        <l>πολυπλάνητος αἰεί.</l>
</sp></div>
    
<milestone ed="perseus" n="1111" unit="card"/>

<div type="textpart" subtype="antistrophe" n="1">
<sp><speaker>Χορός</speaker>
    <l n="1111">εἴθε μοι εὐξαμένᾳ θεόθεν τάδε μοῖρα παράσχοι,</l>
    <l>τύχαν μετ’ ὄλβου καὶ ἀκήρατον ἄλγεσι θυμόν·</l>
    <l>δόξα δὲ μήτ’ ἀτρεκὴς μήτ’ αὖ παράσημος ἐνείη·</l>
    <l>ῥᾴδια δ’ ἤθεα τὸν αὔριον μεταβαλλομένα χρόνον αἰεὶ</l>
    <l>βίον συνευτυχοίην.</l>
</sp></div>
    
<milestone ed="perseus" n="1120" unit="card"/>

<div type="textpart" subtype="strophe" n="2">
    <sp><speaker>Χορός Κυνηγῶν</speaker>
        <l n="1120">οὐκέτι γὰρ καθαρὰν φρέν’ ἔχω <add>τὰ</add> παρ’ ἐλπίδα λεύσ-</l>
        <l>σων,</l>
        <l>ἐπεὶ τὸν Ἑλλανίας</l>
        <l>φανερώτατον ἀστέρ’ Ἀθήνας</l>
        <l>εἴδομεν εἴδομεν ἐκ πατρὸς ὀργᾶς</l>
        <l>ἄλλαν ἐπ’ αἶαν ἱέμενον.</l>
        <l>ὦ ψάμαθοι πολιήτιδος ἀκτᾶς,</l>
        <l>ὦ δρυμὸς ὄρειος, ὅθι κυνῶν</l>
        <l>ὠκυπόδων μέτα θῆρας ἔναιρεν</l>
        <l>Δίκτυνναν ἀμφὶ σεμνάν.</l></sp></div>
    
<milestone ed="perseus" n="1131" unit="card"/>

<div type="textpart" subtype="antistrophe" n="2">
<sp><speaker>Χορός</speaker>
    <l n="1131">οὐκέτι συζυγίαν πώλων Ἐνετᾶν ἐπιβάσῃ</l>
    <l>τὸν ἀμφὶ Λίμνας τρόχον</l>
    <l>κατέχων ποδὶ γυμνάδος ἵππου.</l>
    <l>μοῦσα δ’ ἄυπνος ὑπ’ ἄντυγι χορδᾶν</l>
    <l>λήξει πατρῷον ἀνὰ δόμον·</l>
    <l>ἀστέφανοι δὲ κόρας ἀνάπαυλαι</l>
    <l>Λατοῦς βαθεῖαν ἀνὰ χλόαν·</l>
    <l>νυμφιδία δ’ ἀπόλωλε φυγᾷ σᾷ</l>
    <l>λέκτρων ἅμιλλα κούραις.</l>
</sp></div>

<milestone ed="perseus" n="1142" unit="card"/>

<div type="textpart" subtype="epode">
<sp><speaker>Χορός</speaker>
    <l n="1142"> — ἐγὼ δὲ σᾷ δυστυχίᾳ</l>
    <l>δάκρυσι διοίσω πότμον</l>
    <l>ἄποτμον· ὦ τάλαινα μᾶ-</l>
    <l>τερ, ἔτεκες ἀνόνατα· φεῦ·</l>
    <l>μανίω θεοῖσιν·</l>
    <l>ἰὼ ἰώ·</l>
    <l>συζύγιαι Χάριτες, τί τὸν τάλαν’ ἐκ πατρίας γᾶς</l>
    <l>οὐδὲν ἄτας αἴτιον</l>
    <l>πέμπετε τῶνδ’ ἀπ’ οἴκων;</l>
</sp></div>
</div>

<milestone ed="perseus" n="1151" unit="card"/>

<div type="textpart" subtype="episode">
<sp><speaker>Χορός</speaker>
    <l n="1151"> — καὶ μὴν ὀπαδὸν Ἱππολύτου τόνδ’ εἰσορῶ</l>
    <l>σπουδῇ σκυθρωπὸν πρὸς δόμους ὁρμώμενον.</l>
</sp>

<sp><speaker>Ἄγγελος</speaker>
    <l n="1153">ποῖ γῆς ἄνακτα τῆσδε Θησέα μολὼν</l>
    <l>εὕροιμ’ ἄν, ὦ γυναῖκες; εἴπερ ἴστε μοι</l>
    <l>σημήνατ’· ἆρα τῶνδε δωμάτων ἔσω;</l></sp>
    
<sp><speaker>Χορός</speaker>
    <l n="1156">ὅδ’ αὐτὸς ἔξω δωμάτων πορεύεται.</l>
</sp>

<sp><speaker>Ἄγγελος</speaker>
     <l n="1157">Θησεῦ, μερίμνης ἄξιον φέρω λόγον</l>
    <l>σοὶ καὶ πολίταις οἵ τ’ Ἀθηναίων πόλιν</l>
    <l>ναίουσι καὶ γῆς τέρμονας Τροζηνίας.</l>
 </sp>

<sp><speaker>Θησεύς</speaker>
    <l n="1160">τί δ’ ἔστι; μῶν τις συμφορὰ νεωτέρα</l>
    <l>δισσὰς κατείληφ’ ἀστυγείτονας πόλεις;</l>
</sp>

<sp><speaker>Ἄγγελος</speaker>
    <l n="1162">Ἱππόλυτος οὐκέτ’ ἔστιν, ὡς εἰπεῖν ἔπος·</l>
    <l>δέδορκε μέντοι φῶς ἐπὶ σμικρᾶς ῥοπῆς.</l>
</sp>

<sp><speaker>Θησεύς</speaker>
    <l n="1164">πρὸς τοῦ; δι’ ἔχθρας μῶν τις ἦν ἀφιγμένος,</l>
    <l>ὅτου κατῄσχυν’ ἄλοχον ὡς πατρὸς βίᾳ;</l>
</sp>

<sp><speaker>Ἄγγελος</speaker>
    <l n="1166">οἰκεῖος αὐτὸν ὤλεσ’ ἁρμάτων ὄχος</l>
    <l>ἀραί τε τοῦ σοῦ στόματος, ἃς σὺ σῷ πατρὶ</l>
    <l>πόντου κρέοντι παιδὸς ἠράσω πέρι.</l></sp>

<sp><speaker>Θησεύς</speaker>
    <l n="1169">ὦ θεοὶ Πόσειδόν θ’, ὡς ἄρ’ ἦσθ’ ἐμὸς πατὴρ</l>
    <l>ὀρθῶς, ἀκούσας τῶν ἐμῶν κατευγμάτων.</l>
    <l>πῶς καὶ διώλετ’; εἰπέ· τῷ τρόπῳ Δίκης</l>
    <l>ἔπαισεν αὐτὸν ῥόπτρον αἰσχύναντ’ ἐμέ;</l>
</sp>

<sp><speaker>Ἄγγελος</speaker>
    <l n="1173">ἡμεῖς μὲν ἀκτῆς κυμοδέγμονος πέλας</l>
    <l>ψήκτραισιν ἵππων ἐκτενίζομεν τρίχας</l>
    <l>κλαίοντες· ἦλθε γάρ τις ἄγγελος λέγων</l>
    <l>ὡς οὐκέτ’ ἐν γῇ τῇδ’ ἀναστρέψοι πόδα</l>
    <l>Ἱππόλυτος, ἐκ σοῦ τλήμονας φυγὰς ἔχων.</l>
    <l>ὃ δ’ ἦλθε ταὐτὸν δακρύων ἔχων μέλος</l>
    <l>ἡμῖν ἐπ’ ἀκτάς· μυρία δ’ ὀπισθόπους</l>
    <l>φίλων ἅμ’ ἔστειχ’ ἡλίκων <add>θ’</add> ὁμήγυρις.</l>
    <l>χρόνῳ δὲ δήποτ’ εἶπ’ ἀπαλλαχθεὶς γόων·</l>
    <l>Τί ταῦτ’ ἀλύω; πειστέον πατρὸς λόγοις.</l>
        <l>ἐντύναθ’ ἵππους ἅρμασι ζυγηφόρους,</l>
        <l>δμῶες· πόλις γὰρ οὐκέτ’ ἔστιν ἥδε μοι.</l>
        <l>τοὐνθένδε μέντοι πᾶς ἀνὴρ ἠπείγετο,</l>
        <l>καὶ θᾶσσον ἢ λέγοι τις ἐξηρτυμένας</l>
        <l>πώλους παρ’ αὐτὸν δεσπότην ἐστήσαμεν.</l>
        <l>μάρπτει δὲ χερσὶν ἡνίας ἀπ’ ἄντυγος,</l>
        <l>αὐταῖσιν ἀρβύλαισιν ἁρμόσας πόδα.</l>
        <l>καὶ πρῶτα μὲν θεοῖς εἶπ’ ἀναπτύξας χέρας·</l>
        <l>Ζεῦ, μηκέτ’ εἴην, εἰ κακὸς πέφυκ’ ἀνήρ·</l>
        <l>αἴσθοιτο δ’ ἡμᾶς ὡς ἀτιμάζει πατὴρ</l>
        <l>ἤτοι θανόντας ἢ φάος δεδορκότας.</l>
        <l>κἀν τῷδ’ ἐπῆγε κέντρον ἐς χεῖρας λαβὼν</l>
        <l>πώλοις ὁμαρτῇ· πρόσπολοι δ’ ὑφ’ ἅρματος</l>
        <l>πέλας χαλινῶν εἱπόμεσθα δεσπότῃ</l>
        <l>τὴν εὐθὺς Ἄργους κἀπιδαυρίας ὁδόν.</l>
    <milestone ed="perseus" n="1198" unit="card"/>
        <l n="1198">ἐπεὶ δ’ ἔρημον χῶρον εἰσεβάλλομεν,</l>
        <l>ἀκτή τις ἔστι τοὐπέκεινα τῆσδε γῆς</l>
        <l>πρὸς πόντον ἤδη κειμένη Σαρωνικόν.</l>
        <l>ἔνθεν τις ἠχὼ χθόνιος ὡς βροντὴ Διὸς</l>
        <l>βαρὺν βρόμον μεθῆκε, φρικώδη κλύειν·</l>
        <l>ὀρθὸν δὲ κρᾶτ’ ἔστησαν οὖς τ’ ἐς οὐρανὸν</l>
        <l>ἵπποι· παρ’ ἡμῖν δ’ ἦν φόβος νεανικὸς</l>
        <l>πόθεν ποτ’ εἴη φθόγγος. ἐς δ’ ἁλιρρόθους</l>
        <l>ἀκτὰς ἀποβλέψαντες ἱερὸν εἴδομεν</l>
        <l>κῦμ’ οὐρανῷ στηρίζον, ὥστ’ ἀφῃρέθη</l>
        <l>Σκίρωνος ἀκτὰς ὄμμα τοὐμὸν εἰσορᾶν·</l>
        <l>ἔκρυπτε δ’ Ἰσθμὸν καὶ πέτραν Ἀσκληπιοῦ.</l>
        <l>κἄπειτ’ ἀνοιδῆσάν τε καὶ πέριξ ἀφρὸν</l>
        <l>πολὺν καχλάζον ποντίῳ φυσήματι</l>
        <l>χωρεῖ πρὸς ἀκτὰς οὗ τέθριππος ἦν ὄχος.</l>
        <l>αὐτῷ δὲ σὺν κλύδωνι καὶ τρικυμίᾳ</l>
        <l>κῦμ’ ἐξέθηκε ταῦρον, ἄγριον τέρας·</l>
        <l>οὗ πᾶσα μὲν χθὼν φθέγματος πληρουμένη</l>
        <l>φρικῶδες ἀντεφθέγγετ’, εἰσορῶσι δὲ</l>
        <l>κρεῖσσον θέαμα δεργμάτων ἐφαίνετο.</l>
        <l>εὐθὺς δὲ πώλοις δεινὸς ἐμπίπτει φόβος·</l>
        <l>καὶ δεσπότης μὲν ἱππικοῖσιν ἤθεσιν</l>
        <l>πολὺς ξυνοικῶν ἥρπασ’ ἡνίας χεροῖν,</l>
        <l>ἕλκει δὲ κώπην ὥστε ναυβάτης ἀνὴρ</l>
        <l>ἱμᾶσιν ἐς τοὔπισθεν ἀρτήσας δέμας·</l>
        <l>αἳ δ’ ἐνδακοῦσαι στόμια πυριγενῆ γναθμοῖς</l>
        <l>βίᾳ φέρουσιν, οὔτε ναυκλήρου χερὸς</l>
        <l>οὔθ’ ἱπποδέσμων οὔτε κολλητῶν ὄχων</l>
        <l>μεταστρέφουσαι. κεἰ μὲν ἐς τὰ μαλθακὰ</l>
        <l>γαίας ἔχων οἴακας εὐθύνοι δρόμον,</l>
        <l>προυφαίνετ’ ἐς τὸ πρόσθεν, ὥστ’ ἀναστρέφειν,</l>
        <l>ταῦρος, φόβῳ τέτρωρον ἐκμαίνων ὄχον·</l>
        <l>εἰ δ’ ἐς πέτρας φέροιντο μαργῶσαι φρένας,</l>
        <l>σιγῇ πελάζων ἄντυγι ξυνείπετο</l>
        <l>ἐς τοῦθ’ ἕως ἔσφηλε κἀνεχαίτισεν,</l>
        <l>ἁψῖδα πέτρῳ προσβαλὼν ὀχήματος.</l>
        <l>σύμφυρτα δ’ ἦν ἅπαντα· σύριγγές τ’ ἄνω</l>
        <l>τροχῶν ἐπήδων ἀξόνων τ’ ἐνήλατα.</l>
        <l>αὐτὸς δ’ ὁ τλήμων ἡνίαισιν ἐμπλακεὶς</l>
        <l>δεσμὸν δυσεξήνυστον ἕλκεται δεθείς,</l>
        <l>σποδούμενος μὲν πρὸς πέτραις φίλον κάρα</l>
        <l>θραύων τε σάρκας, δεινὰ δ’ ἐξαυδῶν κλύειν·</l>
        <l>Στῆτ’, ὦ φάτναισι ταῖς ἐμαῖς τεθραμμέναι,</l>
        <l>μή μ’ ἐξαλείψητ’· ὦ πατρὸς τάλαιν’ ἀρά.</l>
        <l>τίς ἄνδρ’ ἄριστον βούλεται σῶσαι παρών;</l>
    <milestone ed="perseus" n="1243" unit="card"/>
        <l n="1243">πολλοὶ δὲ βουληθέντες ὑστέρῳ ποδὶ</l>
        <l>ἐλειπόμεσθα. χὣ μὲν ἐκ δεσμῶν λυθεὶς</l>
        <l>τμητῶν ἱμάντων οὐ κάτοιδ’ ὅτῳ τρόπῳ</l>
        <l>πίπτει, βραχὺν δὴ βίοτον ἐμπνέων ἔτι·</l>
        <l>ἵπποι δ’ ἔκρυφθεν καὶ τὸ δύστηνον τέρας</l>
        <l>ταύρου λεπαίας οὐ κάτοιδ’ ὅποι χθονός.</l>
        <l>δοῦλος μὲν οὖν ἔγωγε σῶν δόμων, ἄναξ,</l>
        <l>ἀτὰρ τοσοῦτόν γ’ οὐ δυνήσομαί ποτε,</l>
        <l>τὸν σὸν πιθέσθαι παῖδ’ ὅπως ἐστὶν κακός·</l>
        <l>οὐδ’ εἰ γυναικῶν πᾶν κρεμασθείη γένος,</l>
        <l>καὶ τὴν ἐν Ἴδῃ  γραμμάτων πλήσειέ τις</l>
        <l>πεύκην, ἐπεί νιν ἐσθλὸν ὄντ’ ἐπίσταμαι.</l>
</sp>

<sp><speaker>Χορός</speaker>
    <l n="1255">αἰαῖ· κέκρανται συμφορὰ νέων κακῶν,</l>
    <l>οὐδ’ ἔστι μοίρας τοῦ χρεών τ’ ἀπαλλαγή.</l>
</sp>

<sp><speaker>Θησεύς</speaker>
    <l n="1257">μίσει μὲν ἀνδρὸς τοῦ πεπονθότος τάδε</l>
    <l>λόγοισιν ἥσθην τοῖσδε· νῦν δ’ αἰδούμενος</l>
    <l>θεούς τ’ ἐκεῖνόν θ’, οὕνεκ’ ἐστὶν ἐξ ἐμοῦ,</l>
    <l>οὔθ’ ἥδομαι τοῖσδ’ οὔτ’ ἐπάχθομαι κακοῖς.</l>
</sp>

<sp><speaker>Ἄγγελος</speaker>
    <l n="1261">πῶς οὖν; κομίζειν, ἢ τί χρὴ τὸν ἄθλιον</l>
    <l>δράσαντας ἡμᾶς σῇ χαρίζεσθαι φρενί;</l>
    <l>φρόντιζ’· ἐμοῖς δὲ χρώμενος βουλεύμασιν</l>
    <l>οὐκ ὠμὸς ἐς σὸν παῖδα δυστυχοῦντ’ ἔσῃ.</l>
</sp>

<sp><speaker>Θησεύς</speaker>
    <l n="1265">κομίζετ’ αὐτόν, ὡς ἰδὼν ἐν ὄμμασιν</l>
    <l>τὸν τἄμ’ ἀπαρνηθέντα μὴ χρᾶναι λέχη</l>
    <l>λόγοις τ’ ἐλέγξω δαιμόνων τε συμφοραῖς.</l>
</sp></div>
    
<milestone ed="perseus" n="1268" unit="card"/>
                
<div type="textpart" subtype="choral">
<div type="textpart" subtype="lyric">
<sp><speaker>Χορός</speaker>
    <l n="1268">σὺ τὰν θεῶν ἄκαμπτον φρένα καὶ βροτῶν</l>
    <l>ἄγεις, Κύπρι, σὺν δ’</l>
    <l>ὁ ποικιλόπτερος ἀμφιβαλὼν</l>
    <l>ὠκυτάτῳ πτερῷ.</l>
    <l>ποτᾶται δὲ γαῖαν εὐάχητόν θ’</l>
    <l>ἁλμυρὸν ἐπὶ πόντον.</l>
    <l>θέλγει δ’ Ἔρως, ᾧ μαινομένᾳ κραδίᾳ</l>
    <l>πτανὸς ἐφορμάσῃ χρυσοφαής,</l>
    <l>φύσιν ὀρεσκόων σκυλάκων πελαγίων θ’</l>
    <l>ὅσα τε γᾶ τρέφει</l>
    <l>τά τ’ ἀέλιος αἰθόμενα δέρκεται,</l>
    <l>ἄνδρας τε· συμπάντων βασιληίδα τιμάν,</l>
    <l>Κύπρι, τῶνδε μόνα κρατύνεις.</l>
</sp></div>
</div>
                
<milestone ed="perseus" n="1283" unit="card"/>

<div type="textpart" subtype="episode">
<div type="textpart" subtype="anapests">
<sp><speaker>Ἄρτεμις</speaker>
    <l n="1283">σὲ τὸν εὐπατρίδην Αἰγέως κέλομαι</l>
    <l>παῖδ’ ἐπακοῦσαι·</l>
    <l>Λητοῦς δὲ κόρη σ’  Ἄρτεμις αὐδῶ.</l>
    <l>Θησεῦ, τί τάλας τοῖσδε συνήδῃ,</l>
    <l>παῖδ’ οὐχ ὁσίως σὸν ἀποκτείνας,</l>
    <l>ψευδέσι μύθοις ἀλόχου πεισθεὶς</l>
    <l>ἀφανῆ; φανερὰν δ’ ἔσχεθες ἄτην.</l>
    <l>πῶς οὐχ ὑπὸ γῆς τάρταρα κρύπτεις</l>
    <l>δέμας αἰσχυνθείς,</l>
    <l>ἢ πτηνὸς ἄνω μεταβὰς βίοτον</l>
    <l>πήματος ἔξω πόδα τοῦδ’ ἀνέχεις;</l>
    <l>ὡς ἔν γ’ ἀγαθοῖς ἀνδράσιν οὔ σοι</l>
    <l>κτητὸν βιότου μέρος ἐστίν.</l>
    <milestone ed="perseus" n="1296" unit="card"/>
    <l>ἄκουε, Θησεῦ, σῶν κακῶν κατάστασιν·</l>
    <l>καίτοι προκόψω γ’ οὐδέν, ἀλγυνῶ δέ σε.</l>
    <l>ἀλλ’ ἐς τόδ’ ἦλθον, παιδὸς ἐκδεῖξαι φρένα</l>
    <l>τοῦ σοῦ δικαίαν, ὡς ὑπ’ εὐκλείας θάνῃ,</l>
    <l>καὶ σῆς γυναικὸς οἶστρον ἢ τρόπον τινὰ</l>
    <l>γενναιότητα· τῆς γὰρ ἐχθίστης θεῶν</l>
    <l>ἡμῖν, ὅσαισι παρθένειος ἡδονή,</l>
    <l>δηχθεῖσα κέντροις παιδὸς ἠράσθη σέθεν.</l>
    <l>γνώμῃ δὲ νικᾶν τὴν Κύπριν πειρωμένη</l>
    <l>τροφοῦ διώλετ’ οὐχ ἑκοῦσα μηχαναῖς,</l>
    <l>ἣ σῷ δι’ ὅρκων παιδὶ σημαίνει νόσον.</l>
    <l>ὃ δ’, ὥσπερ ὢν δίκαιος, οὐκ ἐφέσπετο</l>
    <l>λόγοισιν, οὐδ’ αὖ πρὸς σέθεν κακούμενος</l>
    <l>ὅρκων ἀφεῖλε πίστιν, εὐσεβὴς γεγώς.</l>
    <l>ἣ δ’ εἰς ἔλεγχον μὴ πέσῃ φοβουμένη</l>
    <l>ψευδεῖς γραφὰς ἔγραψε καὶ διώλεσεν</l>
    <l>δόλοισι σὸν παῖδ’· ἀλλ’ ὅμως ἔπεισέ σε.</l>
</sp>

<sp><speaker>Θησεύς</speaker>
    <l n="1313">οἴμοι.</l>
</sp>

<sp><speaker>Ἄρτεμις</speaker>
    <l n="1313a">δάκνει σε, Θησεῦ, μῦθος; ἀλλ’ ἔχ’ ἥσυχος,</l>
    <l n="1314">τοὐνθένδ’ ἀκούσας ὡς ἂν οἰμώξῃς πλέον.</l>
    <l>ἆρ’ οἶσθα πατρὸς τρεῖς ἀρὰς ἔχων σαφεῖς;</l>
    <l>ὧν τὴν μίαν παρεῖλες, ὦ κάκιστε σύ,</l>
    <l>ἐς παῖδα τὸν σόν, ἐξὸν εἰς ἐχθρόν τινα.</l>
    <l>πατὴρ μὲν οὖν σοι πόντιος φρονῶν καλῶς</l>
    <l>ἔδωχ’ ὅσονπερ χρῆν, ἐπείπερ ᾔνεσεν·</l>
    <l>σὺ δ’ ἔν τ’ ἐκείνῳ κἀν ἐμοὶ φαίνῃ κακός,</l>
    <l>ὃς οὔτε πίστιν οὔτε μάντεων ὄπα</l>
    <l>ἔμεινας, οὐκ ἤλεγξας, οὐ χρόνῳ μακρῷ</l>
    <l>σκέψιν παρέσχες, ἀλλὰ θᾶσσον ἤ σ’ ἐχρῆν</l>
    <l>ἀρὰς ἀφῆκας παιδὶ καὶ κατέκτανες.</l>
</sp>

<sp><speaker>Θησεύς</speaker>
    <l n="1325" part="I">δέσποιν’, ὀλοίμην.</l></sp>

<sp><speaker>Ἄρτεμις</speaker>
    <l n="1325b" part="F">δείν’ ἔπραξας, ἀλλ’ ὅμως</l>
    <l n="1326">ἔτ’ ἔστι καί σοι τῶνδε συγγνώμης τυχεῖν·</l>
    <l>Κύπρις γὰρ ἤθελ’ ὥστε γίγνεσθαι τόδε,</l>
    <l>πληροῦσα θυμόν. θεοῖσι δ’ ὧδ’ ἔχει νόμος·</l>
    <l>οὐδεὶς ἀπαντᾶν βούλεται προθυμίᾳ</l>
    <l>τῇ τοῦ θέλοντος, ἀλλ’ ἀφιστάμεσθ’ ἀεί.</l>
    <l>ἐπεί, σάφ’ ἴσθι, Ζῆνα μὴ φοβουμένη</l>
    <l>οὐκ ἄν ποτ’ ἦλθον ἐς τόδ’ αἰσχύνης ἐγὼ</l>
    <l>ὥστ’ ἄνδρα πάντων φίλτατον βροτῶν ἐμοὶ</l>
    <l>θανεῖν ἐᾶσαι. τὴν δὲ σὴν ἁμαρτίαν</l>
    <l>τὸ μὴ εἰδέναι μὲν πρῶτον ἐκλύει κάκης·</l>
    <l>ἔπειτα δ’ ἡ θανοῦσ’ ἀνήλωσεν γυνὴ</l>
    <l>λόγων ἐλέγχους ὥστε σὴν πεῖσαι φρένα.</l>
    <l>μάλιστα μέν νυν σοὶ τάδ’ ἔρρωγεν κακά,</l>
    <l>λύπη δὲ κἀμοί· τοὺς γὰρ εὐσεβεῖς θεοὶ</l>
    <l>θνῄσκοντας οὐ χαίρουσι· τούς γε μὴν κακοὺς</l>
    <l>αὐτοῖς τέκνοισι καὶ δόμοις ἐξόλλυμεν.</l>
</sp></div>
    
<milestone ed="perseus" n="1342" unit="card"/>

<div type="textpart" subtype="anapests">
<sp><speaker>Χορός</speaker>
    <l n="1342">καὶ μὴν ὁ τάλας ὅδε δὴ στείχει,</l>
    <l>σάρκας νεαρὰς ξανθόν τε κάρα</l>
    <l>διαλυμανθείς. ὦ πόνος οἴκων,</l>
    <l>οἷον ἐκράνθη δίδυμον μελάθροις</l>
    <l>πένθος θεόθεν καταληπτόν.</l>
</sp></div>
    
<div type="textpart" subtype="anapests">
<sp><speaker>Ἱππόλυτος</speaker>
    <l n="1347">αἰαῖ αἰαῖ·</l>
    <l>δύστηνος ἐγώ, πατρὸς ἐξ ἀδίκου</l>
    <l>χρησμοῖς ἀδίκοις διελυμάνθην.</l>
    <l>ἀπόλωλα τάλας, οἴμοι μοι.</l>
    <l>διά μου κεφαλῆς ᾄσσουσ’ ὀδύναι,</l>
    <l>κατὰ δ’ ἐγκέφαλον πηδᾷ σφάκελος.</l>
    <l>σχές, ἀπειρηκὸς σῶμ’ ἀναπαύσω.</l>
    <l>[ἓ ἕ·]</l>
    <l>ὦ στυγνὸν ὄχημ’ ἵππειον, ἐμῆς</l>
    <l>βόσκημα χερός,</l>
    <l>διά μ’ ἔφθειρας, κατὰ δ’ ἔκτεινας.</l>
    <l>φεῦ φεῦ· πρὸς θεῶν, ἀτρέμας, δμῶες,</l>
    <l>χροὸς ἑλκώδους ἅπτεσθε χεροῖν.</l>
    <l>τίς ἐφέστηκεν δεξιὰ πλευροῖς;</l>
    <l>πρόσφορά μ’ αἴρετε, σύντονα δ’ ἕλκετε</l>
    <l>τὸν κακοδαίμονα καὶ κατάρατον</l>
    <l>πατρὸς ἀμπλακίαις. Ζεῦ Ζεῦ, τάδ’ ὁρᾷς;</l>
    <l>ὅδ’ ὁ σεμνὸς ἐγὼ καὶ θεοσέπτωρ,</l>
    <l>ὅδ’ ὁ σωφροσύνῃ πάντας ὑπερσχὼν</l>
    <l>προῦπτον ἐς Ἅιδην στείχω κατ’ ἄκρας</l>
    <l>ὀλέσας βίοτον· μόχθους δ’ ἄλλως</l>
    <l>τῆς εὐσεβίας</l>
    <l>εἰς ἀνθρώπους ἐπόνησα.</l></sp></div>
    
<milestone ed="perseus" n="1370" unit="card"/>

<div type="textpart" subtype="lyric">
<sp><speaker>Ἱππόλυτος</speaker>
    <l n="1370">αἰαῖ αἰαῖ·</l>
    <l>καὶ νῦν ὀδύνα μ’ ὀδύνα βαίνει —</l>
    <l>μέθετέ με,  τάλανες —</l>
    <l>καί μοι θάνατος Παιὰν ἔλθοι.</l>
    <l>προσαπόλλυτ’ ἀπόλλυτε τὸν δυσδαί-</l>
    <l>μονά <add>μ’·</add> ἀμφιτόμου λόγχας ἔραμαι,</l>
    <l>διαμοιρᾶσαι</l>
    <l>διά τ’ εὐνᾶσαι τὸν ἐμὸν βίοτον.</l>
    <l>ὦ πατρὸς ἐμοῦ δύστηνος ἀρά·</l>
    <l>μιαιφόνων [τε] συγγόνων παλαιῶν</l>
     <l>προγεννητόρων ἐξορίζεται</l>
     <l>κακόν, †οὐδὲ μέλλει,†</l>
     <l>ἔμολέ τ’ ἐπ’ ἐμὲ τί ποτε τὸν οὐ-</l>
     <l>δὲν ὄντ’ ἐπαίτιον κακῶν;</l>
     <l>ἰώ μοί μοι·</l>
     <l> — τί φῶ; πῶς ἀπαλλάξω βιοτὰν ἐμὰν τάνδ’ ἀναλ-</l>
     <l>γήτου πάθους; εἴθε με κοι-</l>
     <l>μάσειε τὸν δυσδαίμον’ Ἅι-</l>
     <l>δου μέλαινα νύκτερός τ’ ἀνάγκα.</l>
</sp>
    
<milestone ed="perseus" n="1389" unit="card"/>

<sp><speaker>Ἄρτεμις</speaker>
    <l n="1389">ὦ τλῆμον, οἵᾳ συμφορᾷ συνεζύγης·</l>
    <l>τὸ δ’ εὐγενές σε τῶν φρενῶν ἀπώλεσεν.</l>
</sp>

<sp><speaker>Ἱππόλυτος</speaker>
    <l n="1391">ἔα·</l>
    <l n="1391a">ὦ θεῖον ὀδμῆς πνεῦμα· καὶ γὰρ ἐν κακοῖς</l>
    <l n="1392">ὢν ᾐσθόμην σου κἀνεκουφίσθην δέμας·</l>
    <l>ἔστ’ ἐν τόποισι τοισίδ’  Ἄρτεμις θεά.</l>
 </sp>

<sp><speaker>Ἄρτεμις</speaker>
    <l n="1394">ὦ τλῆμον, ἔστι, σοί γε φιλτάτη θεῶν.</l>
</sp>

<sp><speaker>Ἱππόλυτος</speaker>
    <l n="1395">ὁρᾷς με, δέσποιν’, ὡς ἔχω, τὸν ἄθλιον;</l>
</sp>

<sp><speaker>Ἄρτεμις</speaker>
    <l n="1396">ὁρῶ· κατ’ ὄσσων δ’ οὐ θέμις βαλεῖν δάκρυ.</l>
</sp>

<sp><speaker>Ἱππόλυτος</speaker>
    <l n="1397">οὐκ ἔστι σοι κυναγὸς οὐδ’ ὑπηρέτης,</l>
</sp>

<sp><speaker>Ἄρτεμις</speaker>
    <l n="1398">οὐ δῆτ’· ἀτάρ μοι προσφιλής γ’ ἀπόλλυσαι.</l>
</sp>

<sp><speaker>Ἱππόλυτος</speaker>
    <l n="1399">οὐδ’ ἱππονώμας οὐδ’ ἀγαλμάτων φύλαξ.</l>
</sp>

<sp><speaker>Ἄρτεμις</speaker>
    <l n="1400">Κύπρις γὰρ ἡ πανοῦργος ὧδ’ ἐμήσατο.</l>
</sp>

<sp><speaker>Ἱππόλυτος</speaker>
    <l n="1401">ὤμοι· φρονῶ δὴ δαίμον’ ἥ μ’ ἀπώλεσεν.</l>
</sp>

<sp><speaker>Ἄρτεμις</speaker>
    <l n="1402">τιμῆς ἐμέμφθη σωφρονοῦντι δ’ ἤχθετο.</l>
</sp>

<sp><speaker>Ἱππόλυτος</speaker>
    <l n="1403">τρεῖς ὄντας ἡμᾶς ὤλεσ’, ᾔσθημαι, Κύπρις.</l>
 </sp>

<sp><speaker>Ἄρτεμις</speaker>
    <l n="1404">πατέρα γε καὶ σὲ καὶ τρίτην ξυνάορον.</l>
</sp>

<sp><speaker>Ἱππόλυτος</speaker>
    <l n="1405">ᾤμωξα τοίνυν καὶ πατρὸς δυσπραξίας.</l>
</sp>

<sp><speaker>Ἄρτεμις</speaker>
    <l n="1406">ἐξηπατήθη δαίμονος βουλεύμασιν.</l>  
</sp>

<sp><speaker>Ἱππόλυτος</speaker>
    <l n="1407">ὦ δυστάλας σὺ τῆσδε συμφορᾶς, πάτερ.</l>
 </sp>

<sp><speaker>Θησεύς</speaker>
    <l n="1408">ὄλωλα, τέκνον, οὐδέ μοι χάρις βίου.</l>
</sp>

<sp><speaker>Ἱππόλυτος</speaker>
    <l n="1409">στένω σὲ μᾶλλον ἢ ’μὲ τῆς ἁμαρτίας.</l>
</sp>

<sp><speaker>Θησεύς</speaker>
    <l n="1410">εἰ γὰρ γενοίμην, τέκνον, ἀντὶ σοῦ νεκρός.</l>
</sp>

<sp><speaker>Ἱππόλυτος</speaker>
    <l n="1411">ὦ δῶρα πατρὸς σοῦ Ποσειδῶνος πικρά.</l>
</sp>

<sp><speaker>Θησεύς</speaker>
    <l n="1412">ὡς μήποτ’ ἐλθεῖν ὤφελ’ ἐς τοὐμὸν στόμα.</l>
</sp>

<sp><speaker>Ἱππόλυτος</speaker>
    <l n="1413">τί δ’; ἔκτανές τἄν μ’, ὡς τότ’ ἦσθ’ ὠργισμένος.</l>
</sp>

<sp><speaker>Θησεύς</speaker>
    <l n="1414">δόξης γὰρ ἦμεν πρὸς θεῶν ἐσφαλμένοι.</l>
</sp>

<sp><speaker>Ἱππόλυτος</speaker>
    <l n="1415">φεῦ·</l>
    <l n="1415a">εἴθ’ ἦν ἀραῖον δαίμοσιν βροτῶν γένος.</l>
</sp>

<sp><speaker>Ἄρτεμις</speaker>
    <l n="1416">ἔασον· οὐ γὰρ οὐδὲ γῆς ὑπὸ ζόφον</l>
    <l>θεᾶς ἄτιμοι Κύπριδος ἐκ προθυμίας</l>
    <l>ὀργαὶ κατασκήψουσιν ἐς τὸ σὸν δέμας</l>
    <l>σῆς εὐσεβείας κἀγαθῆς φρενὸς χάριν.</l>
    <l>ἐγὼ γὰρ αὐτῆς ἄλλον ἐξ ἐμῆς χερὸς</l>
    <l>ὃς ἂν μάλιστα φίλτατος κυρῇ βροτῶν</l>
    <l>τόξοις ἀφύκτοις τοῖσδε τιμωρήσομαι.</l>
    <l>σοὶ δ’, ὦ ταλαίπωρ’, ἀντὶ τῶνδε τῶν κακῶν</l>
    <l>τιμὰς μεγίστας ἐν πόλει Τροζηνίᾳ</l>
    <l>δώσω· κόραι γὰρ ἄζυγες γάμων πάρος</l>
    <l>κόμας κεροῦνταί σοι, δι’ αἰῶνος μακροῦ</l>
    <l>πένθη μέγιστα δακρύων καρπουμένῳ.</l>
    <l>ἀεὶ δὲ μουσοποιὸς ἐς σὲ παρθένων</l>
    <l>ἔσται μέριμνα, κοὐκ ἀνώνυμος πεσὼν</l>
    <l>ἔρως ὁ Φαίδρας ἐς σὲ σιγηθήσεται.</l>
<milestone ed="perseus" n="1431" unit="card"/>
    <l n="1431">σὺ δ’, ὦ γεραιοῦ τέκνον Αἰγέως, λαβὲ</l>
    <l>σὸν παῖδ’ ἐν ἀγκάλαισι καὶ προσέλκυσαι·</l>
    <l>ἄκων γὰρ ὤλεσάς νιν· ἀνθρώποισι δὲ</l>
    <l>θεῶν διδόντων εἰκὸς ἐξαμαρτάνειν.</l>
    <l>καὶ σοὶ παραινῶ πατέρα μὴ στυγεῖν σέθεν,</l>
    <l>Ἱππόλυτ’· ἔχεις γὰρ μοῖραν ᾗ διεφθάρης.</l>
    <l>καὶ χαῖρ’· ἐμοὶ γὰρ οὐ θέμις φθιτοὺς ὁρᾶν</l>
    <l>οὐδ’ ὄμμα χραίνειν θανασίμοισιν ἐκπνοαῖς·</l>
    <l>ὁρῶ δέ σ’ ἤδη τοῦδε πλησίον κακοῦ.</l></sp>

    <sp><speaker>Ἱππόλυτος</speaker>
        <l n="1440">χαίρουσα καὶ σὺ στεῖχε, παρθέν’ ὀλβία·</l>
        <l>μακρὰν δὲ λείπεις ῥᾳδίως ὁμιλίαν.</l>
        <l>λύω δὲ νεῖκος πατρὶ χρῃζούσης σέθεν·</l>
        <l>καὶ γὰρ πάροιθε σοῖς ἐπειθόμην λόγοις.</l>
        <l>αἰαῖ, κατ’ ὄσσων κιγχάνει μ’ ἤδη σκότος·</l>
        <l>λαβοῦ, πάτερ, μου καὶ κατόρθωσον δέμας.</l></sp>

<sp><speaker>Θησεύς</speaker>
    <l n="1446">οἴμοι, τέκνον, τί δρᾷς με τὸν δυσδαίμονα;</l>
</sp>

<sp><speaker>Ἱππόλυτος</speaker>
    <l n="1447">ὄλωλα καὶ δὴ νερτέρων ὁρῶ πύλας.</l>
</sp>

<sp><speaker>Θησεύς</speaker>
    <l n="1448">ἦ τὴν ἐμὴν ἄναγνον ἐκλιπὼν χέρα;</l>
</sp>
    
<sp><speaker>Ἱππόλυτος</speaker>
     <l n="1449">οὐ δῆτ’, ἐπεί σε τοῦδ’ ἐλευθερῶ φόνου.</l></sp>

<sp><speaker>Θησεύς</speaker>
     <l n="1450">τί φῄς; ἀφίης αἵματός μ’ ἐλεύθερον;</l></sp>

<sp><speaker>Ἱππόλυτος</speaker>
     <l n="1451">τὴν τοξόδαμνον Ἄρτεμιν μαρτύρομαι.</l></sp>

<sp><speaker>Θησεύς</speaker>
    <l n="1452">ὦ φίλταθ’, ὡς γενναῖος ἐκφαίνῃ πατρί.</l></sp>

<sp><speaker>Ἱππόλυτος</speaker>
    <l n="1455">τοιῶνδε παίδων γνησίων εὔχου τυχεῖν.</l></sp>

<sp><speaker>Θησεύς</speaker>
    <l n="1454">οἴμοι φρενὸς σῆς εὐσεβοῦς τε κἀγαθῆς.</l></sp>

<sp><speaker>Ἱππόλυτος</speaker>
    <l n="1453">ὦ χαῖρε καὶ σύ, χαῖρε πολλά μοι, πάτερ.</l></sp>
    
<sp><speaker>Θησεύς</speaker>
    <l n="1456">μή νυν προδῷς με, τέκνον, ἀλλὰ καρτέρει.</l></sp>

<sp><speaker>Ἱππόλυτος</speaker>
    <l n="1457">κεκαρτέρηται τἄμ’· ὄλωλα γάρ, πάτερ.</l>
    <l>κρύψον δέ μου πρόσωπον ὡς τάχος πέπλοις.</l></sp>

<sp><speaker>Θησεύς</speaker>
    <l n="1459">ὦ κλείν’ †Ἀθῆναι Παλλάδος θ’ ὁρίσματα,†</l>
    <l>οἵου στερήσεσθ’ ἀνδρός. ὦ τλήμων ἐγώ·</l>
    <l>ὡς πολλά, Κύπρι, σῶν κακῶν μεμνήσομαι.</l>
</sp></div>
<milestone ed="perseus" n="1462" unit="card"/>
    
<div type="textpart" subtype="anapests">
    <sp><speaker>Χορός</speaker>
        <l n="1462">κοινὸν τόδ’ ἄχος πᾶσι πολίταις</l>
        <l>ἦλθεν ἀέλπτως.</l>
        <l>πολλῶν δακρύων ἔσται πίτυλος·</l>
        <l>τῶν γὰρ μεγάλων ἀξιοπενθεῖς</l>
        <l>φῆμαι μᾶλλον κατέχουσιν.</l>
</sp></div>
</div>
            </div>
</body>
</text>
</TEI>
